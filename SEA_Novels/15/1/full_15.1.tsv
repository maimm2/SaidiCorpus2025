line	text
1	"كان يطالع الجريدة باهتمام بينما يرتشف القهوة من فنجاله الصباحي، حين تسللت إلى أنفه فجأة رائحة عطرة هي مزيج من عود المسك والياسمين، رائحة تميز هذه الفتاة التي رغم صغر حجمها إلا أنها أظهرت من القوة مالم يره في فتاة قط، حمحمة من تجاهها جعلته يبتسم للحظة قبل أن تختفي ابتسامته وهو ينحي الجريدة جانباً مطالعا إياها، فستان بسيط كعادتها ولكنه يحمل تصميم أنثوي رقيق يزيد من جمالها ويجعلها أنثى رائعة الجمال كهذه المنامة البسيطة التي كانت ترتديها ليلة البارحة.
"
2	"من كان ليقول أن منامة أطفال تحمل رسماً كرتونياً بسيطا قد تقلق راحته وتثير في قلبه مشاعر عديدة جعلته يتلظي على سريره بنيران لم يعرفها منذ زمن بعيد، رأته يتأمل فستانها فأصابها الحنق. هل يظن انها ارتدت ذلك الفستان من أجله أيضا؟ لتقول بحدة:
"
3	"على فكرة انا مش لابساه عشانك.
"
4	"صدمة على وجهه دامت للحظة قبل أن ينفجر ضاحكاً، ليزول حنقها تماماً لرؤيتها إياه ضاحكاً، لقد بدا وكأنه رجل آخر تماماً بالتأكيد ليس بارد السمات الذي اعتادته، توقف عن الضحك وهو يطالعها بنظرات غامضة قائلاً:
"
5	"ومين قال انك لو حابة تبهري ماهر بدران هتلبسي فستان بسيط زي ده؟
"
6	"عاد إليها حنقها بقوة لتقول بغيظ:.
"
7	"الكون مبيدورش حواليك ياجلالة الملك، وأكيد مش كل هم البنات في مملكتك انهم يقدروا ينولوا اعجابك، أنا كل همي في الدنيا هو صلاح. صلاح وبس.
"
8	"قصدك ثروة صلاح.
"
9	"مش محتاجة أثبتلك اني بحب صلاح ومهتمة بيه عشان هو صلاح ابن اختي، الطفل اللي خدته وهو لسة يادوب مكملش يومين واديته من قلبي وعطفي وحناني لحد مابقى جزء مني، مش هتقدر تفهم قيمة المشاعر اللي اتولدت مابينا لأن قلبك ده عبارة عن صخرة قاسية لا تعرف مشاعر ولا هي حية أساساً.
"
10	"وفري رأيك ده لنفسك وقليلي كنتي جاية هنا ليه؟
"
11	"اكيد مش عشان افطر مع سموك. أنا كنت رايحة أدور على شغل وشفت ان من الذوق إني أعرف حضرتك بس الظاهر طلعت غلطانة.
"
12	"قالت كلماتها وإستدارت مغادرة ليوقفها صوته الصارم وهو يقول:
"
13	"استنى هنا.
"
14	"استدارت تطالعه فقال لها بغضب:
"
15	"هو أنا مش قلتلك ان مفيش عندنا ستات بتشتغل.
"
16	"وانا قلت لحضرتك اني مش من عيلة بدران أساساً وقوانينكم متمشيش علية.
"
17	"والمطلوب؟
"
18	"انا متعودتش اقعد كدة من غير ماأشتغل وخصوصاً ان كريمة هانم بتاخد صلاح فترة الصبح فببقي فاضية والملل بيقتلني، أنا مدرسة لغة عربية وشاطرة في مهنتي وحرام أقعد كدة لا شغلة ولا مشغلة.
"
19	"ولو رفضت.
"
20	"مش من حقك ترفض، انت مش َوصي علية ولا أنا قريبتك حتى عشان تتحكم فية.
"
21	"أطرق برأسه للحظات لتتململ هي واقفة تُساءل نفسها هل تمادت قليلا؟ لا. ربما تمادت كثيراً وسيطردها الآن من المنزل. رفع وجهه إليها يقول ببرود:.
"
22	"مادام مصممة يبقى هتدي درس خصوصي لبنت واحد صاحبي، هو كان قاللي انه محتاج لمدرسة لغة عربية تأسس بنته وان مفيش مدرسة لحد دلوقتي قادرة توصلها، بتطفشهم كلهم، لو حابة تجربي تمام. هعتبرها خدمة بقدمهاله لإني محتاجه في صفقة كبيرة وهيكون حسابك معايا انا، يعني انا اللي هديكي مرتبك اللي أحددهولك كل شهر. ها. إيه رأيك؟
"
23	"موافقة طبعاً.
"
24	"أي شيء أهون من الجلوس هنا وحيدة رغم كل من حولي.
"
25	"تمام هتكلم معاه النهاردة وهتبتدي من بكرة بإذن الله.
"
26	"هزت رأسها وإستدارت مغادرة ليوقفها نداءه بإسمها المجرد لأول مرة. كم بدا مألوفا لديها رغم ذلك غريبا عليها وكأن حروفه قد صار لها نغمات تصلها فتطرب أذنها، نفضت أفكارها المجنونة هذه وهي تستدير إليه تطالعه بصمت ليقول هو بهدوء حازم:.
"
27	"لأول وآخر مرة هسمحلك تكلميني باللهجة دي، هتتحديني بعد كدة هتخسري، أنا مبهددش ولا ده أسلوبي. أنا بنفذ علطول لكن لإنك غريبة عننا هعتبره إنذار ليكي عشان لو اتعاملت بعد كدة متلوميش الا نفسك.
"
28	"عاد إليها حنقها الذي تثيره لهجته المتعالية تلك. كادت ان تقول له شيء لاذع ولكنها مالبثت أن أطبقت فمها على كلماتها وإستدارت مغادرة، يتابعها بعينيه قبل أن تظلل ثغره ابتسامة وهو يدرك كم هو صعب عليها كبحها لنفسها ولكنها استطاعت ذلك في نهاية الأمر، هذه المتمردة الصغيرة، تثير فيه مشاعر غريبة ظن أنها اندثرت منذ زمن مع فتور أصابه لسنوات تجاه كل شيء لتظهر هي والصغير يقلبان حياته رأساً على عقب ويعيدان الحماس إليه، يثيران فيه كل ما ظن أنه واراه بالماضي. لا يدري هل الخير فيما يحدث أم هناك خطر يحيطه ولابد له من الحذر؟ نفض أفكاره الآن وهو يعود لالتقاط الجريدة وقراءة عناوينها يحاول أن يشغل باله عن التفكير دون جدوى.
"
29	"كانت تجلس على الطاولة تطعم صغيرتها بحنان، رفعت تقي يدها قائلة بضعف:
"
30	"كفاية ياماما. أنا شبعت.
"
31	"لازم تاكلي كويس ياحبيبة ماما عشان تاخدي العلاج وتبقى كويسة.
"
32	"طب مفيش فطار ليا؟
"
33	"التفتت إليه تطالعه بعيون أدرك مشاعرها جيداً، هي مزيج من البرود والحنق، يعرف أنها غاضبة منه لإنه لم يأخذ طفلته للطبيب البارحة، لن تعذره أبداً حتى وان قال لها أنه لم يكن قادراً على رفع يده إلى أذنه، ستصرخ في وجهه أنها تلك المخدرات التي تؤذيه وتدمر حياتهم وستسبب له ألما بالرأس هو في غنى عنه وقد استيقظ للتو.
"
34	"تجاهل نظراتها وهو يقول للصغيرة:
"
35	"انتِ عاملة ايه دلوقتي ياتقي؟ الحرارة خفت؟
"
36	"أيوة يابابا، بس لسة جسمي بيوجعني ومش قادرة أتحرك.
"
37	"قالت سعاد بحنان:
"
38	"قومي هاتي عروستك من الأوضة عشان تفطر معاكي ياقلبي.
"
39	"نهضت الصغيرة تتجه إلي حجرتها بهدوء بينما أردفت سعاد ببرود:
"
40	"الدكتور قال ان مرضها ملوش أي سبب عضوي وغالباً سببه نفسي وإنها محتاجة تغير جو.
"
41	"يدرك من تركيزها على بعض الكلمات انها تلقى عليه اللوم في حالة طفلتهما ليتجاهل مجددا تلميحاتها قائلاً بهدوء:.
"
42	"بسيطة خدي أجازة بكرة ونروح نفسحها في أي حتة.
"
43	"بنتك محتاجة كام يوم تقضيهم في مكان بعيد عن هنا، بعيد عن أي حاجة ممكن توترها. أنا هاخد أجازة فعلا وآخدها اسكندرية عند مروة صاحبتي تروق أعصابها حبة.
"
44	"بس انا مش هينفع أغيب عن المحل كام يوم.
"
45	"لا تستطيع أن تغيب عن مكان عملك؟ أم عن أصدقاء السوء وتلك المخدرات اللعينة؟
"
46	"مطلبتش منك تسافر معانا، قلتلك هروح أقعد عند صاحبتي مروة.
"
47	"وهي صاحبتك ايه اللي وداها اسكندرية؟
"
48	"مُغيب أنت. لقد أخبرتك ولكنك كالعادة لا تنتبه لما أقول أبداً.
"
49	"قلتلك انها راحت لجدة صلاح في اسكندرية تعيش معاها.
"
50	"لم تخبره بأنها تعيش أيضا مع عم صلاح حتى لا يتهم صديقتها بسوء أو يمنعها من السفر.
"
51	"طيب طيب. قومي اعمليلي حاجة أفطر بيها خليني أنزل. ورايا كذا مشوار هعملهم.
"
52	"نهضت على مضض تُعد له الطعام بينما عادت الصغيرة لتجلس جوار أبيها الذي قال لها:
"
53	"انتوا روحتوا لمين ياتقي. للدكتور عيد ولا الدكتور حسام؟
"
54	"كلهم كانوا قافلين العيادات أصل الوقت كان متأخر وفيه رجالة وحشين زعقوا لماما في الشارع وكانوا عايزينها تروح معاهم البيت.
"
55	"شعر أشرف بالدماء تغلى بعروقه فقبض على يديه بقوة قائلاً وهو يجز على أسنانه:
"
56	"وبعدين ياتقي؟
"
57	"تظاهرت الصغيرة بإطعام الدمية قائلة ببراءة:.
"
58	"عمه محمد جه وركبنا معاه العربية وزعق لماما برضه عشان نزلت لوحدها في الشارع في وقت متأخر زي ده، ماما عيطت فسكت وودانا لدكتور صاحبه اسمه الدكتور فتحي وبعدين وصلنا البيت.
"
59	"الآن فقط يشعر بدمائه تغلى في أتون مستعر، تفور من رأسه وتجعله يود لو ارتكب جريمة، لن يستطيع الآن لومها وإلا ستصرخ بأن اللوم يقع على عاتقه دون غيره فهو من تركها تذهب وحدها الطبيب في وقت متأخر كالبارحة ليتعرض لها ذئاب الليل وهي وحدها، ووحده ابن خالتها اللعين من أنقذها.
"
60	"الفطار ياأشرف.
"
61	"مش طافح.
"
62	"قال كلمته بحدة ثم أسرع مغادراً المنزل طارقاً الباب خلفه بقوة أثارت صدمة سعاد لتطالع صغيرتها قائلة بحيرة:.
"
63	"هو بابا ماله ياتقي؟
"
64	"هزت الصغيرة كتفيها بحيرة قبل أن تعاود إطعام دميتها، لتهز (سعاد) رأسها يمنة ويساراً بحزن.
"
65	"كانت تجلس بجواره تتأمل الخارج بشرود، هذا الرجل يثير اضطرابها إلى أبعد الحدود، نظراته إليها تحمل إليها شعور تحاول تجاهل تأثيره عليها، بالتأكيد هو ممثل بارع حتى يستطيع التظاهر بتلك المشاعر، فلا يمكن أن يحمل لها عشقا بين ليلة وضحاها إلى جانب أن الرجال لا يعرفون العشق بل يدعونه فحسب، ليتهم كانوا كأبيها مشاعرهم تنبت في قلوبهم ثم تخرج للنور واضحة لا زيف فيها، ولكن لا مجال لذلك فقد مضى عهد الصدق في الحب وضاع العشق مع الزيف والخيانة والتضليل.
"
66	"زفرت بقوة لتحين منه نظرة إليها، فاتنة هي لا تدرك جمالها الذي يجعله عاجزاً عن التركيز، بينما يدرك ان الوصول لقلبها يحتاج إلى خطة محكمة وصبر طويل وقد نفذ الصبر منذ أن رآها مجددا، يود لو جازف بكل شيء واعترف لها بحبه ولكن هيهات أن تصدقه بل ستصرخ كاذب أو مجنون ربما كان مجنونها ولكنه لم يكن أبداً كذاباً، حتى قبلها كان يدلف العلاقة بقلب صادق وما إن يدرك حتمية الفراق حتى يفارق على الفور ويخبر شريكته صراحة.
"
67	"توسمت فيكي شراكة الروح فتنافرت الأرواح وصار البُعد واجباً.
"
68	"أما هي فاختلفت عنهن. تلاقت أرواحهما قبل حتى أن يعرف اسمها ليدرك أنها توأم الروح وأنه لابد وأن يفوز بقلبها.
"
69	"توقف بالسيارة فانتبهت لتقول له بحيرة:
"
70	"وصلنا؟
"
71	"أشار لمحل هذا الصائغ الشهير أمامهما قائلا:
"
72	"ده جواهرجي عيلتنا لو حابة تغيريه مفيش مشكلة.
"
73	"هزت كتفيها قائلة:.
"
74	"مش هتفرق، قلتلك مكنش ليه لزوم بس انت صممت عشان تُحبك الرواية. وانا وافقت على شرط أدفع الفاتورة.
"
75	"رغم كلماتها التي أحبطته في يوم يُعده أسعد أيام حياته وقد جاء لشراء محبس سيضعه حول إصبعها ليشعر بها تخصه حتى وان لم تصبح له بعد إلا أنه لم يستطع سوي تأمل ملامحها بحب قائلاً:.
"
76	"من فضلك ولغاية ماتخلص التمثيلية عامليني على اني راجل شرقي مستحيل يقبل تدفعي فاتورة حاجة جايبهالك، وان كان ولابد فاستني لحد ماتخلص حكايتنا وهكتبلك فاتورة بتمن كل حاجة هجيبهالك وساعتها ياستي ادفعيهالي ومش هقولك لأ.
"
77	"هزت رأسها بهدوء وقد بدا لها نزاعها معه على شيء كهذا أمر تافه لا داع له.
"
78	"رن هاتفها فغادر السيارة بينما تبحث في حقيبتها عن الهاتف ليستدير حول المقدمة ويفتح لها الباب ينحني قليلا قائلا:.
"
79	"اتفضلي انزلي يابرنسيسة.
"
80	"طالعته بدهشة فقد كانت هذه فعلة أبيها حين كانت تركب معه السيارة ونفس كلماته، هبطت من السيارة بكيان مضطرب حتى أنها لم تنتبه لهاتفها الذي رن ثانية ليستقيم طاهر قائلاً:
"
81	"تليفونك.
"
82	"أجابته دون أن ترفع عينها عن طاهر قائلة:
"
83	"أيوة ياماما. وصلنا. حاضر ياحبيبتي. سلام.
"
84	"أغلقت الهاتف فقال على الفور:
"
85	"بتوصيكي علية وبتقولك نخرج نتفسح بعد مانجيب الشبكة قبل مااوصلك البيت مش كدة؟
"
86	"فغرت فاهها تتساءل هل كان صوت والدتها مرتفعاً حتى سمع جملتها بالكامل؟ لا لم يكن. صوت والدتها ضعيف حتى أنها سمعته بالكاد لتقول بحيرة:
"
87	"انت عرفت ازاي؟
"
88	"ابتسم قائلا بمرح:
"
89	"حماتي بقى وحافظها.
"
90	"شعرت بالحنق لعفويته معها وكأنه يعرفها منذ زمن، لتقول ببرود:
"
91	"احنا دلوقتي لوحدنا فمفيش داعي تعيش في الدور ومفيش جمهور يسقفلك.
"
92	"ابتسم غامزاً لها وهو يقول:
"
93	"التكرار بيعلم الإتقان يابرنسيسة.
"
94	"مجدداً هذا اللقب الذي كان يطلقه عليها والدها، تباً لقد جعلها هذا المدعو طاهر تشتاق لأبيها بقوة وكأنها لا تشتاق إليه بما يكفي.
"
95	"استغفرت الله ثم تقدمته إلى المحل يتبعها وعلى وجهه ارتسمت ابتسامة. ، راضية.
"
96	"تتطلع إلى الغسق حتى ظننتها عاشقة تذوب، فالتهب الفؤاد يبغى ادراك غيب محجوب، لا يرتضي الظن في عشقها له ولكن يبغى يقين يعقوب.
"
97	"استدارت صفية تطالع محدثها الذي لم يكن سوي الجد رءوف لتبتسم قائلة:.
"
98	"الله على الكلام الموزون ياسي رءوف، إلا قولي ياحاج معناته إيه الكلام الحلو ده؟
"
99	"هو انتِ مفهمتيهوش ياحاجة صفية؟
"
100	"هزت رأسها نفياً فابتسم ساخراً من نفسه هامساً:
"
101	"والله راحت عليك يارءوف، قوللي بقى هترد تقول ايه بس دلوقتي؟ بحبك ياصفية وبتغزل فيكي والله هتقول عليك مجنون.
"
102	"اقترب يجلس على الكرسي جوارها وهو يقول بابتسامة:.
"
103	"ده بيت شعر كدة ألفته لما شفت الدكتور عزت وهو واقف مع الدكتورة حنان، كانت سرحانة ومش واخدة بالها منه فحسيته غيران ونفسه يطمن يعني ان كان في بالها ولا مش واخدة بالها أساساً.
"
104	"ومين سي يعقوب اللي جايب سيرته ده؟
"
105	"ده سيدنا يعقوب اللي كان عنده يقين ان ابنه هيرجعله رغم ان ولاده فهموه ان الديب أكله. ورغم مرور سنين كتير على فراقه بس كان متأكد انه هيرجعله.
"
106	"نظرت صفية إلى الأمام وقالت بحنين:.
"
107	"تعرف ياسي رءوف اهو انا عندي يقين سيدنا يعقوب ده، وعارفة ان ابني هيرجعلي مهما فرقتنا الظروف وبعدته عني المدعوءة اللي اسمها المخدرات دي.
"
108	"لا تكوني واثقة هكذا أيتها السيدة الطيبة فكم من رجال حولتهم هذه المخدرات اللعينة إلى مسوخ يتنكرون لكل شيء حتى دينهم وربهم ويأتون بكل فاحشة يحسبونها هينة وهي عند الله شيء عظيم. ربما الأمر يبدو مستحيلاً بعد كل ماسمعته عن المدعو أشرف ولكنني سأبذل قصارى جهدي كي أنقذه من براثن الإدمان وآمل أن أستطع القيام بذلك.
"
109	"قال بابتسامة:.
"
110	"بإذن الله ابنك هيرجعلك ياحاجة صفية وهيبوس رجلك عشان تسامحيه ووقتها بقلبك الطيب هتسامحيه وهترجعي معاه وتسبيني في الدار الكبيرة دي لوحدي بعد مااتعودت عليكي.
"
111	"ياريت ياسي رءوف بس يحصل وانا مش هفوتك أبداً وهزورك علطول.
"
112	"ألن تأخذيني معك؟ هل فات الأوان لنبني بيتاً؟ هل مضى العمر فذهب الأمل وبقي فقط انتظار اللحد؟ لا والله أبداً. لن أكون رءوف الفيومي إن فقدت الأمل، سأظل جوارك حتى تدركين مشاعري فإما إتحاد وإما فراق للأبد.
"
113	"سرحان في إيه ياسي رءوف؟
"
114	"في سي رءوف دي.
"
115	"ها..
"
116	"أصلها يعني بتفكرني بأيام زمان وحلاوة أيام زمان.
"
117	"احمرت وجنتاها فعادت صبية صغيرة لم يتقدم بها العمر وهي تقول بإبتسامة خجول:
"
118	"متكسفنيش بقى يارءوف بيه.
"
119	"لغوا البهوية ياست ياطيبة؟عاملة زي الطربوش على الاسم إنما سى رءوف، هييييح حاجة تانية. بتفكرني بسي السيد وأمينة وزمن كنا فيه رجالة.
"
120	"يووووه. جتك الايه ياسي رءوف. ضحكتني.
"
121	"تدوم ضحكتك الحلوة.
"
122	"ربنا يسعدك دنيا وآخرة.
"
123	"فقط كوني حدي وسأنال السعادة في الدارين.
"
124	"فراشة؟!
"
125	"الحقيقة أنا طلبت من الجواهرجي يعمل الطقم ده مخصوص على شكل فراشة زرقا طايرة وقلت يارب يعجبك أصل حسيت انك بتحبي اللون الأزرق ده غير ان الفراشة دي بتشبهك قوي. رقيقة لكن قوية مبتحبش العبودية بتطير وتحلق فوق الزهور وشعارها دايماً مفيش أجمل من الحرية.
"
126	"تحب اللون الأزرق حقاً وشعارها (لا شيء أجمل من الحرية)تتمنى ان كانت يوماً شيء غير كونها إنسانة أن تكون فراشة تحلق من زهرة إلى زهرة، لا يُقيدها حد ولا يحول شيء بينها وبين الحرية.
"
127	"أطبقت على يدها بقوة عاقدة حاجبيها، ليقول بإبتسامة:
"
128	"ها إيه رأيك. تحبي نروح فين بعد كدة؟
"
129	"مش هنروح في حتة، وصلني البيت حالاً.
"
130	"عقد حاجبيه وهو يرى ملامحها المتجهمة، يدرك ان الطريق لقلبها مليء بالعوائق، قد أحاطته بالحواجز، يحتاج وقتاً أطول حتى يكسب ثقتها. والكثير، الكثير من الصبر.
"
1	"طرقات على الباب أخرجته من المطبخ بسرعة ليري من الطارق قبل أن توقظ هذه الطرقات والدته المريضة وما إن فتح الباب حتى توقف متسمراً بمكانه يطالع بنت خالته سعاد التي فغرت فاهها تتطلع إلى هيئته بمريول المطبخ والسكين في يده لتنطلق منها ضحكة لم تستطع كبحها تضع يدها على فاهها كي توقفها فشعر بكل ذرة في كيانه تغرد على أنغام ضحكاتها، وجد نفسه يبتسم لا إرادياً يرفع كتفيه مفسحاً لها الطريق فدلفت قائلة بمرح:.
"
2	"غيرت مهنتك من مدرس لشيف ياابن خالتي.
"
3	"أغلق الباب قائلا:
"
4	"أعمل إيه بقى؟ وحداني ياسعاد وخالتك تعبانة ولازم أعملها شوربة.
"
5	"تلفتت حولها وقد زال من وجهها آثار المرح قائلة بقلق:
"
6	"صحيح هي فين وأخبارها إيه دلوقت؟
"
7	"إتجه إلى المطبخ قائلا:
"
8	"الحمد لله أحسن، لسة نايمة من شوية. أخدت أجازة من المدرسة والدروس عشانها، هعملها الشوربة وأصحيها تشربيهالها، مش راضية تاكل أبدا ولما هتشوفك من فرحتها أكيد هتاكل وتشرب.
"
9	"تبعته للمطبخ قائلة:
"
10	"طب حاسب كدة. انا اللي هعملها الشوربة بإيدي.
"
11	"ابتسم وهو يطالعها ترتدي المريول وتُمسك السكين تُكمل تقطيع الخضروات، كم بدت خلابة كما كانت دوما وستظل إلى الأبد، نفض أفكاره عنها فلم تعد من حقه أبدا قائلا:
"
12	"على فكرة بقى خالتك كدة هتتأمر وهتطلب تاكل من إيدك كل يوم.
"
13	"توقفت عن تقطيع الخضروات وهي تقول بصوت تسللت إليه بعض المرارة:
"
14	"ياريت كان بإيدي أجيلها كل يوم وأطبخلها بإيدي. بس للأسف مش هقدر.
"
15	"صحيح انتِ جيتي هنا إزاي؟
"
16	"نفضت عنها الحزن قائلة بمرح:
"
17	"جيت ماشية هاجي إزاي يعني؟
"
18	"حدجها بنظرته النافذة تلك فأشاحت بوجهها عنه تضع خضرواتها في الطنجرة قائلة:
"
19	"يعني هكون جيت إزاي يامحمد؟ مقلتش لأشرف طبعا ماانت عارف انه مانعني آجي هنا زي بابا تمام، مش عارفة ليه مبيحبوش خالتي وليه يعني يمنعوني عنها وهم عارفين بحبها قد إيه ومستحيل أسمع إنها تعبانة ومجيش أزورها؟
"
20	"ربما لا يحب والدك أمي وقطع الصلة بيننا بسببها ولكن زوجك لديه أسباب أخرى فقد أدرك مشاعري تجاهك حين عرفت لأول مرة أنه يضربك، وقتها ذهبت إليه وقد أعماني الغضب وكِلت له بعض اللكمات ثم هددته إن فعلها مجددا فسأقتله. ليمنعك بعدها من زيارتنا كما أخبرتني وقتها متعجبة من قراره المتعنت آنذاك.
"
21	"محمد يامحمد.
"
22	"كان قد غرق في أفكاره وذكريات أطلت من الماضي فلم يشعر بالوقت حتي أفاق من شروده على صوتها ليقول مغمغماً:.
"
23	"اممم. بتقولي حاجة؟
"
24	"رفعت طبق الشوربة الموضوع على صينية ليكون على مرمى بصره قائلة:
"
25	"خلصت الشوربة.
"
26	"ابتسم قائلا:
"
27	"يبقى تعالي بسرعة نصحيها، مش عايزك تتأخري وتحصل مشكلة بينك وبين أشرف بسببنا.
"
28	"ابتسمت قائلة:
"
29	"كل المشاكل تهون قصاد اني آجي وأشوفكم وأقعد معاكم ياابن خالتي، طول عمري برتاح بس هنا. ، وطول عمر البيت ده هو بيتي الحقيقي يامحمد.
"
30	"قالت كلماتها و سبقته إلى حجرة خالتها بينما تابعها هو بعينيه لا تدري ماذا فعلت به كلماتها وكأنها بثت فيه حياة، تخيلها هنا معه في منزله ليصبح هذا المنزل حقاً منزلها الحقيقي، نفض خيالاته مجددا وهو يدرك الحقيقة الوحيدة. والحقيقة هي انه لا أمل في ذلك مطلقاً وقد صارت ملكاً لآخر حتى وان كان هذا الآخر. ، لا يستحق.
"
31	"لأ طبعاً مستحيل اعمل كدة ياجدي، شوفلها حد تاني.
"
32	"قال الجد:
"
33	"مينفعش، مش هآمن حد عليها غيرك.
"
34	"نهض(طاهر) قائلاً بحدة:
"
35	"وأنا مالي ومالها بس هي كانت من بقية أهلي.
"
36	"انت بتزعقلي ياطاهر؟
"
37	"أسرع طاهر يقبل يد الجد قائلا:
"
38	"انا آسف ياجدي مكنش قصدي والله بس انت عارف اللي في قلبي.
"
39	"اقعد ياطاهر وإسمعني.
"
40	"جلس طاهر مجدداً فاردف الجد قائلا:
"
41	"أنا عارف إنك متنيل بتحب ذات الكتاب الأحمر ومش هتتجوز غيرها.
"
42	"نبرة الجد الساخرة أثارت غيظ طاهر لإستهانة جده بمشاعره ليعود ويعترف أن جده لا يستهين بمشاعر الحب أبداً ولكن جل ما يُثير غضبه هو إصرار طاهر على عدم الزواج بغيرها مما يحول بين الجد وبين الحصول على حفيد في وقت قريب، انتبه من أفكاره على صوت الجد وهو يقول:
"
43	"ياطاهر انا مبقولكش اتجوزها، انت بس هتخطبها لحد ما يفقدوا الأمل في انهم يجوزوها لابن عمها وساعتها كل واحد فيكم هيروح لحاله.
"
44	"وهو فيه في أيامنا دي جواز بالإجبار؟ ماترفض تتجوزه وتريحنا.
"
45	"ماقلتلك عمها ماسكها من ايدها اللي بتوجعها، مامتها المريضة.
"
46	"تلاقيه بس عايز يخلص من بوزها ونكدها.
"
47	"مين قالك بس انها نكدية؟
"
48	"انت مش بتقول عندها 27 سنة ولسة متجوزتش، يبقي اكيد نكدية أو وشها يقطع الخميرة من البيت.
"
49	"قال الجد متأففاً:
"
50	"بالذمة دي ألفاظ كاتب! طب لعلمك بقى البنت حلوة قوي ودكتورة قد الدنيا. يعني ألف واحد يتمناها.
"
51	"عقد طاهر حاجبيه قائلاً:.
"
52	"أومال ليه قابلة بالوضع ده؟
"
53	"لإنها رافضة الجواز نهائي، خطوبتين عقدوها من الرجالة.
"
54	"تجارب فاشلة يعني.
"
55	"رفع الجد شفتيه بسخرية قائلاً:
"
56	"زيك تمام، بس هي لسة مقابلتش اللي يغير رأيها زي حضرتك ماقابلت ذات الكتاب الأحمر.
"
57	"زفر طاهر بضيق قائلاً:
"
58	"مش كل شوية هتتريأ ياجدي، أنا مش عارف انت مش طايقها ليه وانت متعرفهاش أساساً؟
"
59	"يعني انت اللي تعرفها؟
"
60	"أيوة اعرفها، ده انا حتى حاسس اني معرفتش حد قدها في حياتي دي كلها، كلامها قربني منها بشكل لا يمكن تتخيله، انا تقريباً مبقتش أنام غير لما أقرا من كتابها وكأن كلماتها تعويذة بتريح قلبي وبالي.
"
61	"سيبنا دلوقتي من سيرة أميرة أحلامك دي وخليك معايا في أرض الواقع بتاعنا، ها. قلت إيه. هتقوم بالمهمة الإنسانية دي؟
"
62	"زفر طاهر قائلاً:
"
63	"ولو اني معترض ومش مرتاح للموضوع ده كله لكن عشان خاطرك ياجدي أنا هقبل بشرط.
"
64	"رفع الجد حاجبه فأردف طاهر بسرعة قائلاً:
"
65	"أقعد الأول وأتكلم معاها.
"
66	"هيحصل. إيه رأيك في بكرة تيجي تقعد معاها وتتكلموا؟
"
67	"بكرة كدة علطول؟
"
68	"خير البر عاجله.
"
69	"بر إيه ياجدي؟ دي تمثيلية مش جوازة حقيقية.
"
70	"آه آه طبعا، المهم عايزك تاخد بالك في تعاملك معاها ياطاهر، حركاتك بلاش منها. البنت معقدة وبتكره الرجالة وفاكراهم كلهم خاينين. مش عايزين نزود عقدها.
"
71	"شرد طاهر قائلا:.
"
72	"متقلقش ياجدي مبقتش أعمل حركات. انا خلاص وقعت في الحب ومبقتش أشوف قصادي غير صورة حبيبتي وبس.
"
73	"صبرني ياااارب.
"
74	"انتفض طاهر على صوت جده نافذ الصبر قبل أن يقول:
"
75	"بقولك إيه ياجدي ما تنسي آيات دي دلوقتي وقولي مش ناوي تيجي تعيش معايا وتسيبك من دار المسنين دي؟
"
76	"لا ياخويا انا مرتاح هنا، انت واحد مش فاضيلي وعلطول جوة صومعتك مع كتبك وأبحاثك. لكن الوضع في الدار مختلف. انا هنا ليا أصحاب ومعارف ومرتاح 24 قيراط.
"
77	"هفضيلك نفسي. اوعدك مش هتحس بالوحدة أبداً. انا مفيش حد عندي أغلى منك.
"
78	"ولا ذات الكتاب الأحمر؟
"
79	"جدددي.
"
80	"ربت الجد بيده على يد حفيده قائلا بحنان:
"
81	"صدقني انا بجد مبسوط ومرتاح في المكان ده، ولو في يوم حسيت اني متضايق هتلاقيني جاي لوحدي لحد عندك.
"
82	"أعتبر ده وعد؟
"
83	"ابتسم الجد قائلا:
"
84	"وعد ياابن حسين.
"
85	"ابتسم طاهر بدوره بارتياح فما إن يناديه الجد باسم أبيه حتى يشعر بوجود روحه بالجوار يشاركه لحظاتهم كالأيام الخوالي.
"
86	"كانت تحرك مهده بروية تهدهده كي يتعمق في النوم حتى تستطيع إنهاء مهامها وتحضير درس الغد، مالت تكاد تقبله ثم خشيت ان توقظه فتراجعت تبتسم ثم تُرسل له قبلة هوائية، تركت الباب موارباً حتى تستطيع سماعه إن إستيقظ واتجهت إلى المطبخ حين سمعت طرقات على الباب. أسرعت تجاهه تفتحه لتعقد حاجبيها حين طالعتها تلك العيون الرمادية في وجه متجهم ينظر إليها وكأنها قد أخذت منه فنجال القهوة خاصته ثم سكبته على بذلته التي تبدو غالية الثمن، أخذت نفساً عميقاً تتمالك به نفسها قبل أن تقول بفظاظة وجدتها رداً مناسباً لنظرته النافرة تلك:.
"
87	"نعم. أي خدمة؟
"
88	"مال فمه قليلاً لتبدو كبداية إبتسامة ساخرة مالبثت أن اختفت لتعود البرودة إلى ملامحه وهو يشد من قامته قائلاً بنبرة بدت لها متعالية:
"
89	"آنسة مروة نصار؟
"
90	"لم تجبه وقد شعرت بعدم الإرتياح لهذا الرجل تماماً رغم أنها شعرت بأنه يبدو مألوفاً إلى حد ما ولكنها قالت ببرود:
"
91	"مين حضرتك؟ وعايز إيه؟
"
92	"أنا هنا بخصوص صلاح صلاح بدران.
"
93	"عقدت حاجبيها بشدة بينما يردف قائلاً بلهجة ممطوطة الأحرف:.
"
94	"اما أنا فأبقى عمه. ماهر سعيد بدران.
"
95	"اتسعت عيناها بصدمة تدرك أمام من تقف الآن. إنه رجل الأعمال قاس القلب الأخ الأكبر لزوج اختها الراحل. الرجل الذي رفض بتعنت زواج أخيه من فتاة فقيرة لا اصل لها ولا عائلة على حد قوله، وهدد أخاه بالحرمان من الميراث فلم يأبه صلاح لتهديده وتزوج اختها ورحل معها إلى الأقصر حيث إلتقاها حين كانت برحلة أثناء عمله هناك ليستقرا بالمدينة حتى آن موعد وضعها فعادت إلى القاهرة كي تضع وليدها ولكن للأسف توفت بالحادث فاضطروا لإخراج الطفل منها بسرعة ومنحوها إياه.
"
96	"هفضل واقف على الباب كتير؟
"
97	"أفاقت من شرودها على صوته فقالت بلهجة ممتعضة حملت شعورها نحوه:
"
98	"مش هقدر أسمحلك بالدخول. زي ماانت شايف انا عايشة لوحدي ووجودك جوة بيتي في وقت زي ده ممكن يضر بسمعتي.
"
99	"مجدداً تلك الابتسامة الساخرة التي تثير غيظها لتتمني فقط لو صفعته بقوة فتزيلها عن وجهه للأبد. مال بوجهه قائلاً:
"
100	"بيتهيألي الكلام اللي جاي أقولهولك مش هينفع اقوله على السلم، عموماً لو مش عايزة تدخليني.
"
101	"هز كتفيه مردفاً:.
"
102	"عادي مش هتفرق كتير، ممكن ببساطة مكتب المحامي بتاعي يستدعيكي ويبلغك بيه. عن إذنك.
"
103	"محام وحديث حول الطفل. تباً لم تستعد لهذا اليوم مطلقاً، ترددت للحظة ثم حسمت رأيها في حين كان يستدير مغادراً فاوقفته قائلة:
"
104	"أستاذ ماهر.
"
105	"إبتسم للحظة قبل أن يمحي إبتسامته مستديرا يطالعها بهدوء، فأشارت له بالدخول ليشير بسبابته لنفسه قائلاً:
"
106	"أنا.
"
107	"وقح ذلك الماهر ومغرور أيضا، تمالكت نفسها قائلة ببرود:
"
108	"ايوة انت إتفضل.
"
109	"دلف إلى المنزل يتطلع إليه بنظرة متعالية بينما تابعته بعينيها قبل أن تقول ببرود:
"
110	"قول اللي عندك بسرعة من فضلك لإني مش فاضية ولازم أحضر درس بكرة قبل ماصلاح يقوم من النوم.
"
111	"استدار ينظر إليها وهو يمط شفتيه قائلاً:
"
112	"بتشتغلي مدرسة؟
"
113	"قالت بنفاذ صبر:
"
114	"أستاذ ماهر أدخل في الموضوع علطول أكيد مش جاي من اسكندرية مخصوص تسألني بشتغل إيه.
"
115	"معاكي حق. انا جاي بخصوص صلاح.
"
116	"عقدت حاجبيها متوجسة وهي تقول:
"
117	"جاي تشوفه؟
"
118	"هز رأسه نفياً قبل أن يقول:
"
119	"لآ. جاي آخده.
"
120	"اتسعت عيناها قائلة:
"
121	"تاخده فين؟
"
122	"حدجها بنظرة نفذت إلى أعماقها فأثارت الرعب في أوصالها مع حروفه وهو يقول بثبات:
"
123	"هاخده إسكندرية لجدته كريمة هانم الرملي.
"
124	"لتتسع عيونها في صدمة.
"
1	"نعم يااختي بقى جايباني على ملا وشي عشان في الاخر تقوليلي ما انا كويسة اهو ياسوسو ايه بس اللي يخليني اسيب البيت؟! أمال مين اللي كانت بتعيط من شوية وبتحلف انها مش هتعيش ثانية واحدة في البيت ده وهتاخد صلاح وترجع القاهرة؟
"
2	"مش أنا طبعاً. أكيد كنتِ بتحلمي. ابقى اتغطى ياسوسو وانتِ نايمة.
"
3	"بت انتِ هتجنيني؟ انطقي لأديكي علقة ترجع عقلك اللي اتلحس ده لنافوخك.
"
4	"ضحكت مروة تقول من بين ضحكاتها:.
"
5	"لأ خلاص من غيز عُلق ياأبلة. انا فعلا كنت بعيط ومش طايقة اقعد في البيت ثانية واحدة، بس الوضع اتغير دلوقت.
"
6	"وايه يااختي اللي غيره؟
"
7	"اعتذار ماهر وكلامه.
"
8	"عقدت سعاد حاجبيها بحيرة قائلة:
"
9	"الأستاذ ماهر اعتذرلك بنفسه. واعتذرلك بقى عن ايه ياست مروة؟
"
10	"عن كل حاجة ضايقتني منه، تعرفي قاللي ايه كمان؟قاللي ان وجود صلاح أصبح مرتبط بوجودي واني طول ماانا متمسكة بيه هيتمسك بية ومش ممكن يتخلى عني أبداً.
"
11	"قالت سعاد بصدمة:.
"
12	"مين اللي مش هيتخلي عنك. ماهر؟
"
13	"لأ طبعاً. صلاح. ماتركزي ياسعاد.
"
14	"مركزة والله بس فسري انتِ كلامك ووضحيه. يعني خلاص مش هتسافري؟
"
15	"لأ طبعاً.
"
16	"وانتِ دلوقت كويسة ومبسوطة.
"
17	"جداً.
"
18	"أمال ليه حسيت أول ماجيت ان عنيكي مليانة دموع وانك مش مبسوطة؟
"
19	"انا مبسوطة بجد ياسعاد لكن..
"
20	"صمتت فاستحثتها سعاد قائلة:
"
21	"لكن إيه؟
"
22	"أشارت لقلبها قائلة:.
"
23	"قلبي مش مريحني، فاكرة لما قلتلك ان احنا الاتنين معرفناش يعني ايه دقة قلب تهز الكيان وتصحى المشاعر. معرفناش يعني ايه القلب يكون متلخبط ومش على بعضه ودقاته من سرعتها توجع لما يكون في حضرة شخص معين. أنا لقيت الشخص ده. وحسيت بكل الأحاسيس دي.
"
24	"والشخص ده يبقى مين؟
"
25	"لا تقولي محمد. بالله عليكِ لا تفعلي.
"
26	"ماهر. ماهر بدران.
"
27	"فغرت سعاد فاهها ببلاهة وهي تطالع صديقتها لتقول مروة بتنهيدة:.
"
28	"انا زيك مكنتش مصدقة لغاية النهاردة الصبح. كنت فاكرة لما بيدق قلبي بسرعة وأحسه مليان بالمشاعر في حضرته ان السبب خوفي منه وكرهي ليه. بس كل ماكنت بعرفه كنت بحس ان كرهي ليه ملوش مبرر وان جواه شخص تاني بيشدني لكن فضلت مشاعري دي غريبة وملهاش تفسير، لحد ماجالي واعتذرلي وقاللي كلمتين حلوين وكأني كنت مستنية ايده تطبطب على قلبي وتقولي انا زي ماانتِ شايفاني. أنا حد كويس أستاهل قلبك اللي حافظتي عليه طول عمرك.
"
29	"بس ده ماهر بدران يامروة. اللي رفض جواز أختك من أخوه وشافكم اقل من مستواهم وخلي مامة صلاح تخرجه من البيت. انتِ نسيتي ولا إيه؟ نظرته ليكي مش هتبقى مختلفة عن أختك وكلامه ليكي متفسريهوش بطريقة تانية والا هتنصدمي بجد.
"
30	"نكست مروة رأسها بحزن قائلة:.
"
31	"مش ناسية وفاكرة هو عمل ايه كويس بس هو اعترفلي بنفسه انه غلط لما عمل كدة. أما كلامه فمش مفسراه على أنه اهتمام خاص منه وعارفة اني مش في دماغه أساساً بس قلبي هو اللي اتأثر وحب من غير ماأحس والنهارده بس اعترف بمشاعره.
"
32	"مش عارفة أقولك ايه يامروة؟ خايفة أشجعك وتلاقي في الآخر طريقك مسدود وخيالك وأحلامك أوهام. بس عارفة ان الحب مش بأيدينا ومش بكلمة هيختفي. كل اللي هقولهولك حاولي تقاوميه ومتديلوش فرصة يكبر. إن كان لك نصيب معاه وقتها سيبي قلبك براحته وان مكنش يبقى الجرح مش هيكون كبير.
"
33	"رفعت مروة عينيها لسعاد قائلة:
"
34	"تفتكري فيه فرصة ولو واحد بالمليون انه يحبني؟
"
35	"انتِ أصلا تتحبي ولو محبكيش يبقى عبيط واهبل والخسارة ليه طبعاً.
"
36	"اوقات كتير بحس باهتمامه لكن برجع وأقول ده اهتمام باسم العيلة مش أكتر. تعرفي انه رفض عريس متقدملي من غير مايقولي. صاحبه اللي أديت لبنته الدرس من يومين.
"
37	"وايه اللي خلاه يرفض؟
"
38	"قلتلك اسم العيلة.
"
39	"وهو اسم العيلة هينضر في ايه لو اتجوزتي؟ لأ ده كدة يبقى فعلا مهتم بيكي.
"
40	"لأ ماهو رجع وقاللي وسابلي حرية الاختيار.
"
41	"حيرتيني يامروة.
"
42	"انا كمان احترت. وده اللي تاعب بالي وقلبي.
"
43	"بقولك ايه تعالي ننزل الجنينة نقعد شوية مع صلاح وتقى. القعدة مع الأطفال بتروق البال وتسعد القلب وتبعد التفكير.
"
44	"صحيح مقلتليش محمد مجاش معاكم ليه؟
"
45	"عند ذكره دق القلب وهز الكيان لتصحو المشاعر. وأصابت القلب حيرة حتى ان خفقاتها من سرعتها تسبب الألم. تماماً كما وصفته صديقتها. لا. مستحيل أن يكون الحب. عليها أن تبعد عن بالها هذه الأفكار.
"
46	"صحيت الصبح لقيته سايبلي رسالة في الريسيبشن. رجع القاهرة لان المدير بتاعه لغى أجازته فجأة لنقص في عدد المدرسين.
"
47	"لم يستطع وداعك إذاً..
"
48	"تبا للهوى حين يصحبه الألم والعذاب، فرفقاً ياالله بالمحبين إنهم لم يأثموا وإنما استسلموا فقط لسلطان الحب.
"
49	"رنين هاتفها بإسمه جعلها تنتفض، لقد كانت تفكر فيه للتو. تدرك بكل قوة أنها تقع في غرامه، كما تدرك أيضاً انه واقع بغرام أخرى، لماذا هي سيئة الحظ بالحب؟ ماان تقع في غرام أحدهم حتى يصبح خائن او متصيد ثروات وانتهى بها الأمر مع رجل مغرم. توقف رنين هاتفها، انها المرة العاشرة التي يتصل بها اليوم ولم تجب اي من اتصالاته، وضعت جبهتها على سطح مكتبها تغلق أهدابها على دموع ترقرقت في عيونها، كانت هذه التمثيلية خطأ منذ البداية كان عليها أن تتحدث مع والدتها، توضح لها كل شيء بدلا من هذه الورطة التي وجدت نفسها في متاهتها.
"
50	"رن هاتفها مجددا فرفعت رأسها تطالع شاشته. انه هو مجدداً. من الأفضل أن تظل صامدة و لا تجيب فكلما تحدث عزفت كلماته على أوتار قلبها وأغرقتها في لُجة من المشاعر، أشاحت بوجهها عن حروف اسمه ثم مالبثت ان عادت بنظرها إلى الشاشة قبل أن تمد يدها وتسحبه مجيبة إياه فبادرها على الفور في لهفة قائلاً:
"
51	"آيات أنتِ كويسة؟
"
52	"ايوة كويسة.
"
53	"زفرة منه ثم قال:.
"
54	"الحمد لله. انا كنت هتجنن واجيلك حالا البيت اطمن عليكِ، عدم ردك على التليفون قلقني قوي.
"
55	"شعرت بالذنب لأنها أصابته بالقلق متناسية الخطر الذي يحدق بها ومايمكن أن يظن ان هي لم تجب هاتفها. لذا قالت بندم:
"
56	"معلش ياطاهر أنا آسفة، الموبايل كان سايلنت ومخدتش بالي.
"
57	"المهم ان انتِ بخير. آيات.
"
58	"نعم.
"
59	"خدي بالك من نفسك. انتِ مش عارفة غلاوتك عندي. قصدي عندنا كلنا.
"
60	"شعرت بكلمات تنفذ إلى أعماقها فتصيبها برعشة، تنحنحت قائلة:.
"
61	"احمم. متخافش علية ياطاهر طول ماانا في البيت مش هيقدروا يإذوني عشان متحومش حواليهم الشبهات، انت بنفسك قلت كدة.
"
62	"عارف بس غصب عني قلقت وخصوصاً انك مكلمتنيش عشان أوديكي المستشفى ولما مردتيش كلمت جدي وقالي انك خدتي أجازة النهاردة.
"
63	"متأسفة مرة تانية ياطاهر، مكنش قصدي اعمل كدة، انا بس محسيتش اني هقدر أشتغل وأنا في الحالة دي.
"
64	"طب إيه رأيك تطلعي معايا رحلة؟
"
65	"رحلة؟!
"
66	"الحقيقة هي مش رحلة ترفيهية بالنسبة لي قد ماهي رحلة عمل، رايح إيطاليا، هزور كذا مكان هناك عشان أقدر أوصف البيئة هناك كويس وأوصف سكانها كمان في الرواية الجديدة بتاعتي، لو حبيتي تطلعي معايا هكون سعيد جداً ولو رفضتي هأجلها طبعاً لاني مش هينفع أسيبك لوحدي وأسافر.
"
67	"مش هينفع تأجلها ده شغلك متحسسنيش بالذنب.
"
68	"مش مهم الشغل، المهم انتِ. انا ممكن أضحى بكل حاجة عشان خاطرك.
"
69	"صمتت والحيرة تأخذها في دوامتها، ان كان يحب أخرى لماذا إذا تصلها كل هذه المشاعر من خلال كلماته واهتمامه. وجدت نفسها تترجم حيرتها إلى سؤال ملح:
"
70	"ليه ياطاهر؟
"
71	"ليه إيه؟
"
72	"ليه مستعد تضحي بكل حاجة عشاني؟ انا لا أختك ولا حبيبتك.
"
73	"صمت للحظات احتبست فيها أنفاسها ليقول بعدها:
"
74	"انتِ أمانة في رقبتي آمني عليها جدي وانا لازم احافظ على الأمانة دي حتى لو هضحي بأي حاجة.
"
75	"واجب إذاً هي بالنسبة إليه، نفضت هذه الغصة بعيداً عن قلبها وهي تقول:
"
76	"وانا مش مستعدة تضحي علشاني بأي حاجة، هتروح رحلة إيطاليا وهتكمل روايتك.
"
77	"مستحيل أنا مش هروح من غي...
"
78	"قاطعته قائلة:
"
79	"أنا جاية معاك.
"
80	"بجد يا آيات؟
"
81	"أيوة. انا محتاجة بريك من الضغط العصبي اللي انا عايشة فيه. هقول لماما اني رايحة أحضر مؤتمر في إيطاليا وانك هتكون معايا ومفتكرش هتمانع.
"
82	"يبقي حضري نفسك، هحجز التذاكر بكرة ونسافر الصبح على أول طيارة وهنزل دلوقتي أخدلك أجازة طويلة من المستشفى.
"
83	"متتعبش نفسك هكلمهم في التليفون.
"
84	"كدة كدة هروح عشان أسلم على جدي قبل ماأسافر.
"
85	"تمام سلملي عليه.
"
86	"هيوصل، سلام مؤقت.
"
87	"سلام.
"
88	"اغلقت الهاتف ووضعته جانباً ثم تنهدت، كلما أرادت الإبتعاد عنه وجدت نفسها تقترب أكثر، لا تدري حكمة القدر ولكنها ستستسلم لها في الوقت الراهن.
"
89	"كان يجول كليث جريح في هذه الحجرة التي منحوه إياها بالمستشفى، يتفصد جبينه عرقاً ويرتعش كيانه باكمله، يؤلمه جسده كما لو كان هناك من يدس به الإبر الحادة، امسك راسه بكلتا يديه يإن بصوت مسموع وقد كاد رأسه ان ينفجر من الألم، اتجه إلى الباب وطرق عليه بقوة ينادي بألم:
"
90	"افتحولي الباب، مش قادر هموت ياناس. أنا رجعت في كلامي. ارحموني وخرجوني من هنا. انتوا ياعالم يااللي برة. حد يخرجني من هنااااااا.
"
91	"فُتح الباب فكاد ان يهرب منه ولكن دلف رجلان كتفه أحدهم بينما الآخر أعطاه حقنة ليتشنج جسده بالكامل ثم يرتخي بين ذراعي الرجل الذي أسرع الآخر بمساعدته بحمل أشرف حتى السرير يضعانه عليه ثم يخرجان كما دلفا ويغلقان الباب بالمفتاح. يأسفان كالعادة على بشر استسلموا لمخدر لعين حتى صار ادماناً يسري في دمائهم يجعلهم عبداً له يفعلون من أجله كل الموبقات.
"
92	"والله يا كريمة هانم مش عارفة أشكرك ازاي على اليوم الجميل ده اللي قضيته وياكم، بس حقيقي مضطرة امشي لاني اتأخرت.
"
93	"ياريت تشرفينا تاني ياسعاد قبل ماترجعي القاهرة، انبسطنا بجد بوجودك معانا النهاردة أنتِ والأمورة الصغيرة تقي.
"
94	"أكيد ياهانم. عن اذنكم يلا ياتقي.
"
95	"أسرعت تقي تقبل الجميع متتابعين، السيدة كريمة ثم الصغير وأخيراً مروة قبل أن يغادرا توصلهما الأخيرة إلى الباب فوجدت ماهر بالباب قد وصل للتو، هز رأسه لسعاد والصغيرة محيياً، فقالت تقي بانبهار:
"
96	"هو ده حسين فهمي ياماما؟
"
97	"نهرتها سعاد قائلة بإحراج:
"
98	"بس ياتقي. معلش ياأستاذ ماهر أول مرة بس تشوف رجل عيونه ملونة فافتكرت انك الممثل حسين فهمي.
"
99	"هل أرادت تصليح الموقف؟ حسنا لقد زادته سوءاً بكل تأكيد، بينما كتمت مروة ضحكتها ووجنتي سعاد يكتسبان حمرة خجل قانية بينما قال ماهر بهدوء:
"
100	"ولا يهمك. محصلش حاجة.
"
101	"لينزل على ركبتيه يواجه الصغيرة يمد لها يده قائلاً:
"
102	"انا مش حسين ياحبيبتي، أنا اسمي ماهر. ماهر بدران. وانتِ اسمك إيه؟
"
103	"هل وجب عليه ان يكون بهذا اللطف مع الصغار؟ تباً انها تزداد حباً له مع كل لحظة تكتشف فيها كما كانت مخطئة بحقه حين ظنته مغروراً انانياً.
"
104	"تقي. انت عم صلاح الصغير؟
"
105	"اومأ برأسه فمدت يدها تسلم عليه قائلة:
"
106	"يبقى من العيلة وممكن أسلم عليك. ماما قالتلي مسلمش على غريب.
"
107	"انا بقول كفاية كدة ويلا نمشي.
"
108	"نهض مستقيماً يقول برصانة:
"
109	"معاكِ عربية يامدام..
"
110	"صمت فقالت:
"
111	"سعاد. لأ هاخد تاكسي.
"
112	"مينفعش يامدام سعاد، الوقت متأخر و السواق بتاعي هيوصلك اتفضلي معايا.
"
113	"ظهر التردد على وجه سعاد للحظة قبل أن تهز رأسها موافقة وتخرج ولكن قبل أن تختفي استدارت تنظر إلى مروة تهمس دون صوت:
"
114	"جامد.
"
115	"اكتفت مروة بابتسامة بينما تختفي سعاد عن ناظريها، ثم أسرعت بالتوجه إلى حيث السيدة كريمة والصغير حين تناهي إلى مسامعها صوت بكاؤه.
"
116	"بتتكلمي جد ياماما؟ أشرف دلوقتي في مصحة لعلاج الإدمان؟
"
117	"آه والله يابنتي ده اللي حصل.
"
118	"انا مش قادرة أصدق. اشمعني دلوقتي احنا ياما اتحايلنا عليه. معقولة اللي حصل لتقي فوقه؟
"
119	"مازلتي طيبة صغيرتي وطيبتك تطغى على تفكيرك، ان لم يهتم لأمه سيهتم لصغيرته؟ لا أظن. هو فقط رأي انه المستفيد ان فعل فقد وعده الحاج رءوف بعمل ذا عائد يفوق الخيال. انه المال اللعين ما حث ولدي على العلاج وليس العاطفة صغيرتي.
"
120	"طيب مش هنزوره ياماما ولا نشوفه لو محتاج حاجة نجيبهاله؟
"
121	"أصيلة يابنتي والأصيل في الشدة بيبان. بس مش هينفع نزوره دلوقتي. هو في فترة كدة سي رءوف قالي عليها مينفعش فيها حد يزوره. هنطمن عليه بالتليفون وبس.
"
122	"فترة إنسحاب. نعم. تسمع عنها بكل تأكيد.
"
123	"ربنا يشفيه ويعافيه ويخلصه من السم اللي بيجري في دمه عشان يرجعلنا بألف سلامة.
"
124	"ايوة يابنتي كدة ادعيله، هو مش محتاج غير دعواتنا.
"
125	"بدعيله ياماما في كل وقت مش عشان خاطري والله. لأعشان خاطر بنته وعشان خاطرك. انتِ مش عارفة وجودك في دار المسنين وانتِ ليكِ بيت وابن عامل فية إيه.
"
126	"متشيليش همي ياسعاد، أنا كويسة قوي هنا، الله يباركلها دكتورة نجاة بنت سميحة صاحبتي اللي اتوسطتلي أقعد هنا بحكم شغلها من غير ماأدفع حاجة. بقالي عيلة تانية بيخافوا علية ويهتموا بية، زيك وزي تقي بالظبط. صحيح أخبارها ايه دلوقت؟
"
127	"اتحسنت قوي الحمد لله وبإذن الله يومين ونرجع.
"
128	"ترجعوا بالسلامة يارب.
"
129	"مش عايزة حاجة ياماما أبعتهالك؟
"
130	"عايزة سلامتك ياضنايا. خدي بالك انتِ من نفسك ومن تقي.
"
131	"حاضر ياحبيبتي. لا إله إلا الله.
"
132	"محمد رسول الله.
"
133	"أغلقت سعاد الهاتف ووضعته جانباً، وجدت ابتسامة تتسلل إلى ثغرها وأمل في القلب ينبعث مع معرفتها بوجود زوجها الآن بمصحة لعلاج الإدمان، تدعوا الله أن ينجح في التخلص من تلك السموم، فربما وقتها تعيش حياة حلمت فقط بها وكانت مستحيلة والآن صارت بالإمكان.
"
1	"كان يجلس منتشياً بروح قد أصابها جليد قاس فجمدها يطالع جثة صديقه الغارق بدمائه. وجد نفسه يضحك بهستيرية. ثم ينهض مترنحاً وهو يشير إليه:
"
2	"تستاهل ياسعيد. مش انت اللي بخيت السم في وداني و حرمتني منها يبقى تستاهل كل اللي يجرالك.
"
3	"ليتجمد واقفاً وعيناه تملؤها الحسرة قبل أن تُغرقها الدموع وهو يقول:.
"
4	"لأ مش انت السبب. أنا السبب. ضعفي السبب. وجودي وسطيكم هو اللي خلاني اعمل كدة. خلتوني أشرب طبعا ماهو لو مشربتش مبقاش راجل. وهو الراجل برضه يضيع حياته ومستقبل ويإذي مراته ويضربها لأتفه سبب؟ الراجل يرمي أمه في الشارع فمتلاقيش ملجأ ليها غير دار مسنين؟ أمه اللي عاشت عشانه طول عمرها وضحت بكل حاجة حتى نفسها. مستني ايه من واحد اتحلست دماغه بسبب الهباب اللي بنشربه ده. أكيد في الاخر هيقتل حد بيحبه بسبب أوهامه ومش بعيد يقتل نفسه. أصل خلاص مبقاش فيه حاجة أعيش عشانها ياسعيد. أمي وأكيد كرهتني ومراتي وابني ماتوا بايدية حتى بنتي هيحرموني منها لاني قتلت أمها يبقى هعيش ليه ياسعيد. بتقول ايه؟الدنيا حلوة. لأ الدنيا وحشة قوي ولازم أنساها. آه لازم أنساها وأنسى اللي شفته فيها. أروح أشرب كمان يمكن أنساها وأرجعلك نكمل كلامنا ماشي. متمشيش. ها؟
"
5	"ذهب يفتح هذا الدرج الخفي الذي رأي مغاوري يخرج منه أكياس المخدرات ليسحب كيساً آخر، اقترب من الطاولة مترنحاً ووضعه عليه ثم استنشقه كاملاً قبل أن يرجع ظهره إلى الخلف ويرفع وجهه إلى السماء.
"
6	"جبتنا هنا ليه ياماهر ومروحتنيش علطول؟انا حقيقي تعبانة ومحتاجة أنام.
"
7	"مكنش ينفع تعدي الليلة قبل ماقلبي يرتاح واقول كل اللي جواه.
"
8	"وايه اللي جواه؟
"
9	"بحبك.
"
10	"تسارعت خفقاتها كأنهم في سباق واضطرب جسدها بالكامل، مع حروف تسمعها لأول مرة طربت لها آذانها وتمنت أن تسمعها مراراً وتكراراً ولكنها فجأة تذكرت عليّة ليظهر الحزن على وجهها وهي تطرق قائلة:
"
11	"وعليّة والتزامك ناحيتها وخوفك عليها...
"
12	"قاطعها قائلاً:
"
13	"بصيلي.
"
14	"رفعت عيونها تجاهه فقال بحنان:.
"
15	"اوعي تخبي عيونك عني تاني، عيونك هم اللي سحروني وخلوني أحبك. نظرة البراءة اللي جواهم. قوتهم لما حد بييجي عليكِ. شغفهم بالحياة. فرحتهم وحزنهم. عيونك هم مراية قلبك واللي بيعرفوني كل حاجة عنك.
"
16	"تعلقت عيناها بخاصته تتيه في جمال أحرفه ومشاعر غمرتها تلقاء سماعها هذه الكلمات حتى أنها نسيت كل شيء حال بينهما ليذكرها هو قائلاً:.
"
17	"أما بالنسبة لعليّة فمش هنكر اني بحبها بس زي أختي، التزامي ناحيتها ثابت بس هيتغير من التزام الخطيب لالتزام الأخ. هي بنفسها اللي طلبت مني ده وحذرتني من اني أضيعك من ايدية لأنك نصي التاني وحبي الحقيقي.
"
18	"طالعته بعيون لا تصدق ماتسمعه فأردف قائلاً:.
"
19	"مروة انتِ لازم تعرفي ان رفضي لجواز أختك من أخويا زمان كان غصب عني، كنت متأثر بتجربة مرة، حبيت فيها واحدة زميلتي في الكلية. مهمنيش هي مين. أصلها فصلها. المهم اني حبيتها وخلاص، بعدها اكتشفت قد ايه هي طماعة وخاينة وده جرحني قوي. جه أخويا اللي المفروض خاطب بنت عمي وعايز يتجوز باسم الحب وانا كنت كفرت بالحب وفي عينية كل الستات كانوا طماعين، بيدعوا الحب عشان يوصلوا لرصيد الراجل في البنك، رفضت وقلتله عليّة أولى بيك، من دمك وعيلتك ومش طمعانة فيك. صمم واتجوز مها. وقتها عليّة انهارت ودخلت المستشفى وحاولت تنتحر، كرهت اختك لأنها كانت السبب في كل ده وصممت أكتر اني أرفض العلاقة اللي بينها وبين أخويا. جمعني بعليّة الجرح هي انجرحت من أخويا ومبقتش تآمن للحب وأنا كمان انجرحت من نفين وحرمت الحب علي قلبي وكان لازم نرتبط عشان تكمل وتلاقي دافع تعيش عشانه، كنت عايش مرتاح وشايف اني اخترت صح. لحد مااخويا مات وبدأت ثوابتي كلها تنهار ولما شفتك قضيتي على آخر ثوابت كانت واقفة بتقاوم قدام قلبي، قدرتي تسكنيه غصب عني ورغم كل محاولاتي لصد حبك عنه. قدرتي تملكيه بكونك أنتِ مروة البنت الرقيقة القوية اللي ضحت بكل حاجة عشان طفل وجت دلوقتي بتضحي بالطفل اللي حبيته من كل قلبها عشان خاطر سعادتي. عشان متفضلش قدامي وتضعفني. عشان تقويني وتخليني أكمل مع عليّة رغم ان ده بيدبحها. مش كدة؟
"
20	"هزت رأسها وقد تساقطت دموعها ليمد يده ويمسح هذه الدموع بحنان قائلاً:
"
21	"وتفكري ممكن أتخلى عن واحدة بحبها بالشكل ده وبتحبني بالهبل ده؟
"
22	"ماهر.
"
23	"قلب ماهر وعمره كله.
"
24	"أنا. أنا..
"
25	"قوليها بقى. مستنية ايه؟
"
26	"أنا مش مصدقة اللي بسمعه.
"
27	"طالعها يرفع حاجبه فأطرقت برأسها خجلاً وهي تقول:
"
28	"وبحبك. بحبك قوي.
"
29	"بصيلي.
"
30	"رفعت عيناها إليه فأردف قائلا وهو يتأمل ملامحها بحب:
"
31	"قلتلك متخبيش عيونك عني. قولي بقى الكلمة دي تاني.
"
32	"بحبك.
"
33	"تعرفي عايز دلوقت أعمل إيه؟
"
34	"إيه؟
"
35	"آخدك على أقرب مأذون ونتجوز. بس عارف ان فرحتنا مش هتكمل من غير حبايبنا وعشان كدة مضطر أأجل جوازنا لحد ماصاحبتك تبقى بخير و نعمل الفرح اللي يليق ب..
"
36	"قاطعته قائلة:
"
37	"عيلة بدران.
"
38	"هز رأسه يقول بابتسامة:
"
39	"لأ. يليق بيكِ ياأميرتي.
"
40	"ابتسمت بدورها بحب ليمد يده ويمسك يدها يقربها إلى ثغره ويقبلها بحب ملك جوارحها وجعل خفقاتها تردد اسمه بجنون.
"
41	"ياسميرة قعدتنا هنا ملهاش لازمة انتِ سمعتي الدكتور قال ممنوع الزيارة. قومي بينا أروحك البيت..
"
42	"قاطعها قائلة بحزن:
"
43	"مبقاش ينفع أرجع البيت أصل توفيق خيرني بينه وبين بناتي واخترت بناتي ياجليلة.
"
44	"أخيراً فقتي.
"
45	"أطرقت برأسها قائلة:
"
46	"فقت بس بعد ايه؟النهاردة كان ممكن أخسر واحدة فيهم وعشان ايه؟ واحد عمره ماشافني وكان آخدني وسيلة ينتقم بيها من أختي.
"
47	"لترفع عيناها المغروقتان بالدموع قائلة:.
"
48	"كان فيكي ايه ياجليلة مش فيا. ليه مقدرش ينساكي ويحبني؟
"
49	"جلست جليلة جوارها تمسك يدها قائلة بحنان:.
"
50	"مكنش فيكِ أي عيب. بالعكس كنت الزوجة اللي بيحلم بيها أي راجل بس هو كان معمي بنار الانتقام. رجولته اللي اهانتها واحدة لما رفضته وفضلت واحد تاني عليه. أصعب حاجة في الدنيا لما الانتقام يسيطر على تفكير حد أول مابيضيع بيضيع صاحبه ياسميرة وأهو انتِ شفتي خسر ايه توفيق. بناته واصحابه وشغله والوقت كمان خسرك. فاضله ايه يعيش عشانه؟
"
51	"هزت سميرة رأسها تمسح دموعها قائلة:.
"
52	"صحيح هو الخسران. خليه كدة قاعد لوحده ياكل في نفسه وانا هدورلي إن شا الله على أوضة أسكن..
"
53	"قاطعتها جليلة قائلة:
"
54	"تدوري على أوضة وبيت أختك موجود. ده اسمه كلام برضه؟
"
55	"أنا مش عايزة أتقل عليك...
"
56	"قاطعتها مجدداً قائلة باستنكار:.
"
57	"كلام ايه ده اللي بتقوليه. ده بيت أختك ياهابلة يعني بيتك. قومي بينا ناخد البنات اللي ملهمش ذنب دول في القعدة دي. نروح البيت. ناخد حمام وناكل لقمة ونغير ونريح شوية وبعدين نتكلم للصبح، وحشتني القعدة معاكِ والكلام ياأختي.
"
58	"وسعاد؟
"
59	"قلتلك في العناية وممنوع الزيارة. ده غير أن محمد قاعد معاها ومش هيمشي زي ماقالنا. يبقى يلا بينا احنا ومن الفجرية نيجي تاني.
"
60	"هزت سميرة رأسها باستسلام. تنهض لتنهض جليلة بدورها تستدعي الفتيات نهال وتقي اللتان بدا عليهما الإرهاق من كثرة البكاء، ثم تخبر محمد برحيلهم ليصر على توصيلهم ثم العودة إلى المشفى فالوقت متأخر ولن يأمن أحد سواه عليهم.
"
61	"قال طاهر لجده وهو يراقب المخزن من خلال نظارته الليلية المعظمة:
"
62	"مكنش لازم تيجي بنفسك ياجدي، كان كفاية تبعت فريق الشركة الأمني، انا مش هعرف أركز على المهمة وأنا قلقان عليك.
"
63	"ياابني ده انا حاربت في 73 وعديت خط بارليف. خايف عليا من حتة مخزن زي ده وشوية عيال زي دول؟خاف على نفسك انت ومتقلقش عليا.
"
64	"ماشي ياجدي. الوضع زي ماانت شايف. مش عارف ليه جامع كل رجالته في المكان ده وكأنهم بيحرسوا حاجة أكبر من آيات.
"
65	"وهو فيه حاجة أكبر وأغلى من الروح ياابني؟
"
66	"عندهم الأرواح رخيصة وملهاش تمن. عموما هنهجم زي مااتفقنا، ماتسمع كلامي ياجدي وتخليك هنا.
"
67	"طالعه بنظرة جعلته يقول بسرعة:.
"
68	"خلاص خلاص اللي يريحك.
"
69	"نهض يشير للرجال فتقدموا تجاه المخزن بخفة، يضع كل رجل عيناه على هدفه، يتسللون في الظلام مستغلين نظاراتهم الليلية وعنصر المفاجأة يدركون أن الغلبة لهم لا محالة.
"
70	"تطلعت آيات من خلال نافذة المكان الذي تجلس فيه كسجينة إلى السماء، تتأمل نجومها للمرة الأخيرة ربما، فمن يعلم قد لا ترى ليل آخر وقد استطاع عمها خطفها يهددها اما أن تتخلى عن ثروتها بإرادتها أو تتخلى عنها جثة هامدة، وماأبقاها الليلة حية سوي قبولها التنازل عن أملاكها في مقابل إطلاق سراحها، ليخبرها بأنه سيحضر لها الأوراق لتمضيهم في الصباح.
"
71	"اغروقت عيناها بالدموع ثم انتفضت على صوت نيران كثيفة من جهة الغرب تتجه نحو الرجال ربما لجذب انتباه الخاطفين، حدقت في الخارج بقوة آملة أن يكون هو من جاء لإنقاذها، رأت من جهة الشرق قوة هجومية متسللة حاصرت الخاطفين، نيران كثيفة وسقوط بعض الضحايا، تنهمر الرصاصات من جميع الاتجاهات تحصد الرجال، غمامة كبيرة ورائحة دخان غمرت الجو، تراجعت إلى داخل المكان. لحظات ووجدت الباب يُفتح ويظهر علي بابه طاهر يوجه سلاحه لأحد رجال عمها وماإن رآها حتى شملها بنظرة اشتياق وراحة أطاحت بثباتها، ضرب رأس الرجل بكعب سلاحه فوقع مغشياً عليه جريا تجاه بعضهما البعض تلقى آيات بنفسها في حضنه فضمها إليه بحنان قائلاً:.
"
72	"مش مصدق انك بين ايديا بجد.
"
73	"أنا قلت مش هشوفك تاني وده خوفني أكتر من موتى.
"
74	"أخرجها من حضنه ومد أنامله يتلمس ملامحها الرقيقة بينما تعلقت عيناها بخاصته قائلاً:
"
75	"بعيد الشر عنك ياحبيبتي. قلتلك طول ماأنا عايش وفيا نفس متخافيش
"
76	"أغمضت عيناها هامسة:
"
77	"بحبك ياطاهر.
"
78	"ترددت حروفها في أذنه فثارت خفقاته. كاد أن يلثم كل إنش بوجهها ولكن التقطت أذناه صوت اقتراب بعض الأرجل من المكان، فقام بالتنحي معها جانبا ثم إطلاق نيران مسدسه ما أن ظهر الرجل على الباب ليخر أرضا، انتفضت بوجل فقال لها بسرعة:
"
79	"لازم نخرج من هنا. المكان زي مايكون ترسانة أسلحة وحاطط عليها عمك جيش يحرسها.
"
80	"أسرعا بالخروج يتجهان للباب ليتوقفا وقد وجدا ثلاثة رجال في نهايته حاولا التقهقر وقد حوصرا لتوقن آيات أنهما على وشك الموت ولدهشتها لم تخشاه هذه المرة وهي تدرك انها ستموت معه وبين يديه.
"
81	"أما هو فشعر أن وجودها جواره يمنحه قوة بلا حدود.
"
82	"لم تكن جملة فارغة بل كانت حقيقة، لن ييأس حتى اللحظة التي يلفظ فيها أنفاسه الأخيرة، تطلع حوله يبحث عن مخرج، انطلقت رصاصة مرقت بينهما فوجه طاهر سلاحه يطلق رصاصة أصابت يد الرجل فأطاحت بسلاحه ثم صوبه تجاه زجاج نافذة قريب قائلاً:
"
83	"احمي وشك.
"
84	"أطلق رصاصته فتحطم الزجاج، ثم قفز من النافذة يسحبها معه إلى الخارج تتبعهما رصاصات المجرمين فقام بعض رجال جد طاهر بالقضاء عليهم وهم يؤمنون طريقه، اشتبكوا مع آخرون بينما تنحي طاهر بها في طريق جانبي متجهين إلى سيارته. كادا ان ينجحان بالفرار ولكن قاطعهما وجود احد رجال عمها امامهما، يوجه سلاحه تجاههما وما ان أطلق الرصاص حتى انتفضت آيات لتزفر براحة وسلاح الرجل يعلن عن فراغه من الطلقات، القاه جانبا وهو يتخذ وضعاً قتالياً، لينحي طاهر حبيبته جانباً ويتخذ بدوره وضعاً قتالياً، هاجمه الرجل أولاً فتفاداه طاهر بمهارة، عاود الرجل هجومه بشراسة يكيل لطاهر لكمة تلقاها ببساطة على ساعده ثم اندفعت قبضتاه بتتابع تكيل للرجل اللكمات في مختلف انحاء جسده حتى سقط بالنهاية فاقداً للوعي، ضاقت حدقتا طاهر وهو يبحث عن سيارته حتى وجدها فاندفع إليها، يفتح الباب لآيات فدلفت إليها ثم أسرع يقفز برشاقة إلى الجانب الآخر يقود السيارة بسرعة مغادراً المكان وهو يأخذ جده في طريقه آمراً الرجال بالتقهقر. بينما يدوي في المكان صوت سيارات الشرطة.
"
85	"أهو ده بالظبط اللي مخليني باعد عن سكة الهباب اللي بنبيعه ده. شفت يامطاوع آخرة المخدرات. عرفت ليه منعت رجالتي يقربوا منها؟أهو وبعد ماكان راجل صنايعي وكسيب ومحدش زيه. بسببها قتل صاحبه وخاني وطمع في جرعة زيادة فقابل وجه كريم.
"
86	"ليبصق على جثة أشرف قائلاً:.
"
87	"يلا كلب وراح. صحيح خير تعمل شر تلقى. خدوهم وارموهم في اي صندوق زبالة وابعت حد ينضف الدم ده. هروح مشوار وأرجع ألاقيكوا خلصتوا. مفهوم؟ انا ورايا سهرة النهاردة في البيت هييجي من وراها شغل عالي قوي. يلا مستني ايه؟ مش طايق أشوف خلقته قدامي.
"
88	"أسرع مطاوع مع رجاله يحملون الجثتين بينما غادر مغاوري المكان يشعر بأنه على وشك التقيؤ وقد أثار هذا المشهد ضميره الذي دفنه منذ زمن بعيد، يسرع بخطواته تجاه بيت عشيقته توحة علها تنسيه بأنوثتها كل شيء، حتى بقايا ضميره.
"
1	"كانت تجلس إلى جواره مطرقة الرأس تفرك يديها في حجرها نادمة على الحضور إلى هذا الحفل مالها ومال حفلات الأغنياء تلك؟ الجميع مشغولون بالحديث عن الأعمال أو يرقصون بينما هي لا تفعل هذا أو ذاك، جلس ماهر جوارها صامتاً بدوره بينما ذهبت عليّة لترقص ربما للمرة العاشرة منذ جاءت للحفل.
"
2	"تسمحيلي بالرقصة دي؟
"
3	"رفعت رأسها وطالعت هذا الرجل الذي توقف أمامها يمد لها يده، هزت رأسها رافضة بأدب فارتاحت خفقات مرافقها للمرة التي لا يدري عددها فقد توقف عن العد وهو يدرك كم جذبت مرافقته أعين الجميع وحازت على اعجابهم فلم يتوقف الرجال عن التقدم للرقص معها رغم رفضها لهم جميعاً.
"
4	"مش عايزة ترقصي ليه؟
"
5	"طالعته بعيون قالت الكثير كعادته.
"
6	"أترغب في أن أرقص معهم؟
"
7	"لا
"
8	"تريد أحد غيرك أن يضمني بين ذراعيه؟
"
9	"لا
"
10	"يلمس خصري ويدي وتلفحني أنفاسه؟
"
11	"كفى كفى. بالطبع لا.
"
12	"اذا لماذا تسأل؟ أترغب في سماعي أقولها لك دون مواربة. أنا امرأة رجل واحد لا أسمح لغيره بالاقتراب، أضع الحدود دوماً فإن تخطاها أحد غير من أحببت طعنته برفضي فأردي كبريائه ولا أهتم. ألا يرون اسمه الموشوم على وجهي وقلبي؟ لا، اذا يستحقون.
"
13	"أحبك.
"
14	"وأنا أيضاً أحبك ولكنك وكلتني مهمة رفضك فأضحي القبول مستحيلاً.
"
15	"توقف حديث العيون فأطرقت برأسها قائلة بصوت خافت:
"
16	"مبحبش أرقص.
"
17	"ماتقولي انك متعرفيش.
"
18	"صوت عليّة الساخر والتي جاءت للتو جعلها ترفع رأسها قائلة بكبرياء:
"
19	"لأ بعرف. بس أخلاقي بتجبرني مسمحش لحد غريب يحط ايده علية.
"
20	"أفكارك متخلفة جداً.
"
21	"دي مش أفكار ده دين وأخلاق.
"
22	"طالعوا جميعا صاحب العبارة الأخيرة الذي لم يكن سوي صاحب الحفل مراد النجيري يردف بإعجاب:
"
23	"شابو ياآنسة مبقاش فيه في الزمن ده بنات كتير زيك.
"
24	"قبض ماهر يده بقوة وهو يرى نظرات مراد إليها، بينما ارتسمت ابتسامة خجولة على شفتي مروة. على حين أمسكت عليّة يد ماهر تسحبه لينهض قائلة بسخرية:
"
25	"تعالي ياماهر احنا نرقص.
"
26	"تبعها مرغماً لا يرغب في ترك مروة بمفردها معه، بينما قال مراد:
"
27	"تسمحيلي اقعد؟
"
28	"أشارت برأسها موافقة فجلس على الفور يقول بابتسامة:
"
29	"انتِ منين ياآنسة مروة؟
"
30	"من القاهرة.
"
31	"بتشتغلي؟
"
32	"كنت بشتغل مدرسة لغة عربية بس دلوقت في أجازة.
"
33	"رفع حاجبه بدهشة قائلة:.
"
34	"لغة عربية! غريبة.
"
35	"اشمعني؟
"
36	"كنت مفكر مدرسات اللغة العربية مكورين وبنضارات مش قمرات بالشكل ده.
"
37	"أطرقت بخجل فأردف قائلاً:
"
38	"اتفرجتي على اسكندرية؟
"
39	"رفعت رأسها تهزها بصمت ليردف بدهشة:
"
40	"ازاي تيجي اسكندرية ومتلفيش فيها؟ انا هكلم ماهر..
"
41	"قاطعته قائلة:
"
42	"لأ ارجوك أستاذ ماهر مش فاضي انت عارف المكتب والشغل وكدة يعني.
"
43	"بس انا فاضي ويشرفني آخدك جولة في مدينتي.
"
44	"ليسحب هاتفها ويتصل بهاتفه مردفاً:.
"
45	"ده رقمي سيفيه وانا كمان هسيفه وبكرة هتصل بيكِ عشان نحدد الميعاد المناسب.
"
46	"قالت بتردد:
"
47	"أيوة بس..
"
48	"من غير بس احنا بقينا أصحاب ومتقلقيش مني ياآنسة مروة. اسألي عني طنط كريمة هتقولك اني من العيلة أساساً. ها ايه رأيك؟ موافقة؟
"
49	"ظهر التردد على وجهها للحظات قبل أن ترتسم على شفتيها ابتسامة هادئة وهي تهز رأسها بالايجاب فابتسم بدوره.
"
50	"على مسافة قريبة كان هو هناك يرقص معها على أنغام موسيقية هادئة بينما عيناه عليها يراقب كل انفعالاتها، كاد أن يموت من الغيظ حين رآه يمسك هاتفها، وكاد أن يترك عليّة ويذهب إليها يسحبها ويغادر من الحفل، ولكن بأي حق قد يفعل ذلك؟ لقد سلب نفسه كل حق له عليها حين طلب منها أن تبتعد عنه، حين حرم نفسه الحب فصار غريباً عنها وهي أقرب إليه من نفسه. كان خطأه احضارها معه الليلة وسط كل هؤلاء الرجال دون أن يفكر أنها لابد وأن تجذب أحدهم وقد جذبت أكثر رجال الحفل ثراءاً وجاذبية.
"
51	"يوووه ياماهر، مش تاخد بالك دي خامس مرة تدوس على رجلي، مش عارف ترقص كنت قوللي.
"
52	"معلش ياعليّة اصلي تعبان النهاردة ومش مركز، تعالي نقعد شوية.
"
53	"اتجهت معه إلى طاولتهم قائلة:
"
54	"لأ انا مش جاية اقعد، انا عايزة أرقص للصبح.
"
55	"وصلوا الي الطاولة فقالت عليّة بتذمر:
"
56	"هو انت يامراد مش عامل الحفلة دي عشاني؟
"
57	"تأمل مقلتيها الخضراوتين قائلا بابتسامة ساخرة:
"
58	"أيوة عشانك وانتِ ماشاء الله مش سايبة حد مرقصتيش معاه. عايزة ايه تاني؟
"
59	"سحبته من يده قائلة:
"
60	"أرقص مع صاحب الحفلة.
"
61	"سحب يده من يدها قائلاً:
"
62	"مش حابب ارقص.
"
63	"يلا بقى ميبقاش دمك تقيل والله هزعل وأمشي.
"
64	"هز رأسه بيأس واعتلت ثغره ابتسامة وهو ينهض يهز كتفيه لمروة وماهر قبل أن يتجه لحلبة الرقص مع عليّة. ليبادرها ماهر على الفور قائلاً:
"
65	"مراد أخد رقمك ليه؟
"
66	"فاحت الغيرة من نبراته فأثلجت قلبها المحترق لمرأي عليّة بين يديه منذ قليل، لتجيبه ببرود قائلة:
"
67	"بقينا أصدقاء والطبيعي انه ياخد رقمي.
"
68	"غلي الدم في عروقه ليقول بحنق:
"
69	"الطبيعي! يعني انتِ شايفة انه طبيعي تبقوا أصدقاء وانتِ لسة شايفاه النهاردة بس؟
"
70	"طالعته قائلة:
"
71	"مش بالوقت ياماهر بيه، أوقات بنعرف ناس طول العمر وكأننا معرفنهمش وأقات بنعرف ناس لمجرد دقايق ونحس ان احنا عرفناهم عمر بحاله. الأرواح لما بتتآلف مبتهتمش بالوقت.
"
72	"ومن اكثر مني ادراكاً لما تقولين ولكن هل تقصدين بكلامك روحينا أم روحك وروحه هو؟
"
73	"قبل أن ينطق قالت هي بهدوء:.
"
74	"ياريت لو معندكش مانع تطلبلي تاكسي يوصلني البيت لاني تعبت قوي ومحتاجة اروح ارتاح.
"
75	"هوصلك مش هآمن تروحي في وقت متأخر زي ده لوحدك.
"
76	"وعليّة؟!
"
77	"مراد هيوصلها. يلا بينا.
"
78	"مرة أخرى يثلج قلبها باهتمامه بها حتى أنه ترك خطيبته لأجلها، فرحة عابرة ماتلبث ان تنطفئ حين يخبرها عقلها أنه حتى وان أحبها هي فبالنهاية سيتزوج عليّة ويترك لها جُرح الفراق يؤلمها إلى الأبد.
"
79	"ماتهدي. مالك كدة مش طايقة نفسك من ساعة ما ماهر قالك انه هيوصل مروة وطلب مني أوصلك. للدرجة دي بتحبيه وبتغيري عليه؟
"
80	"مش مسألة حب. انت عارف اني محبتش طول عمري غير صلاح، وان ماهر بالنسبة لي كان الأخ الكبير اللي لغاية دلوقتي بغلط وبقوله ياأبيه وان ارتباطنا رغبة من الأهل كتعويض ليا عن اللي عمله فيا صلاح.
"
81	"لتردف بمرارة:.
"
82	"قهرني لما بكل بساطة سابني وهو عارف قد ايه بحبه وراح اتجوز أخت البني آدمة دي، مفكرش فيا وفي مشاعري اللي انهارت بسببه ودخلتني مستشفى الأمراض النفسية والعصبية اللي فضلت أتعالج فيها سنة بحالها.
"
83	"لا داع لتذكريني فقد دأبت على زيارتك هناك، أراكِ ضعيفة خائرة القوي يكاد الجنون ان يصيبك حزناً على هاجرك، لا أدري لمَ أحببته هو فأعماكِ الحب عن رجل جل ماكان يبغاه هو أنتِ.
"
84	"تعرف ايه اللي قهرني انه فضّل بنت لا ليها أصل ولا فصل عليا أنا عليّة بدران اللي رجالة الدنيا اترموا تحت رجليها وفضلته عليهم كلهم، وجاية أختها الجربوعة دي عشان تكمل الحكاية وتاخد ماهر مني، مبقاش بنت عيلة بدران ان سمحتلها تعمل كدة.
"
85	"تغيرتي كثيراً يافتاة حتى كدت لا أعرفك.
"
86	"انت بتبصلي كدة ليه؟
"
87	"اقولك الصراحة ولا هتزعلي؟اقولك بلاش لأنك هتزعلي.
"
88	"ماتتكلم علطول يامراد، ايه الرخامة دي؟
"
89	"انتِ شايفة بتتكلمي ازاي؟ لا بقى على لسانك حدود ولا تصرفاتك أو حتى لبسك بقوا شبهك، بقيتي واحدة تانية خالص معرفهاش، مش دي عليّة اللي اتربت وسطينا وعرفناها، بتحاول تثبتي ايه بده كله. قوليلي؟
"
90	"طالعته قائلة بعيون اشتعلت بلهيب الغضب:
"
91	"مبقتش عاجباك مش كدة، مش مهم المهم اني عاجبة نفسي وعاجبة ماهر.
"
92	"لو فاكرة انك ممكن تعجبي ماهر وانتِ بالشكل ده يبقى حسبتيها غلط، ماهر مش هتعجبه واحدة استهترت حتى بنفسها ولا نسيتي نفين؟ ماهر لو هتشده واحدة وتخليه يحبها يبقى هتشده واحدة زيك زمان وزي مروة دلوقت. واحدة هيشوف فيها مراته مش عشيقته.
"
93	"رفعت يدها لتصفعه فأمسك يدها قبل أن تصل لوجهه وضمها إليه فلفحتها أنفاسه الغاضبة وهو يقول:
"
94	"صراحتي وجعتك مش كدة؟ ياريت تفضل واجعاكِ زي ماوجعني حالك واللي وصلتيله ياعليّة.
"
95	"الألم والتيه في عينيها الي جانب ارتعاشة ثغرها جعلوه يود لو أخذها في حضنه يحتويها ويبث فيها من حبه وحنانه فيعيدها إلى كينونتها التي أحبها بالماضي، ظهرت مشاعره في مقلتيه فاشتعل جسدها بنيران لم تستطع تحليلها بالوقت الحالي، هل هي تأثرا بكلماته الغاضبة ام نظراته التي اخبرتها بالكثير، وجدت صوتها بصعوبة لتقول باضطراب:
"
96	"سيب ايدي.
"
97	"تركها على الفور فالتقطت حقيبتها تتحاشي النظر إليه قائلة:
"
98	"انا لازم امشي.
"
99	"استنى هجيب مفاتيح عربيتي عشان أوصلك.
"
100	"انا هاخد تاكسي.
"
101	"قال بصرامة:
"
102	"قلت هوصلك مفيش بنت محترمة تروح في الميعاد ده لوحدها ده غير اني وعدت ماهر يعني بقيتي أمانة في رقبتي.
"
103	"قال كلماته واتجه الي حجرة المكتب تتابعه بعينيها وشتي المشاعر تتصارع بداخلها. قبل أن يعود ويشير إليها لتتقدمه فتقدمته باستسلام وروح منهكة.
"
104	"انت اسمك مسعود مش كدة؟
"
105	"أومأ مسعود برأسه وهو يفرغ الدواء بيد أشرف كي يتناوله، ليردف أشرف قائلا:.
"
106	"أخبار بنتك ايه ياراجل ياطيب؟لسة تعبانة؟
"
107	"طالعه الممرض بدهشة قائلاً:
"
108	"انت عرفت منين؟
"
109	"سمعتك بتتكلم مع الممرض التاني.
"
110	"تنهد الرجل قائلاً:
"
111	"آه افتكرت. ربنا يشفيها ويعافيها.
"
112	"يارب فكرتني ببنتي، هي كمان تعبانة. أهو انا مش عايز أتعالج غير عشان ارجعلها هي وبس. الضنا غالي قوي.
"
113	"قوي. ربنا مايورينا فيهم مكروه.
"
114	"تظاهر أشرف بالحزن قائلاً:
"
115	"نفسي بس أشوفها بس مانعين عني الزيارة مش قادرين يفهموا حب الأب لبنته.
"
116	"ناس معندهمش قلب أهم حاجة عندهم الفلوس وسمعة المكان.
"
117	"لو على الفلوس مفيش أكتر منها عند عمي اللي شفته ده، بس الضنا ميتعوضش، لو بس اقدر أشوفها ولو لساعة واحدة اطمن فيها عليها.
"
118	"لو تحب أسجلك فيديو تسلم عليها فيه وتديني العنوان اروح أديهولها.
"
119	"وهو التليفون ده يشبع قلب الأب لبنته، الأب مبيرتاحش غير لما ياخد بنته في حضنه ويتأكد انها بأمان جواه.
"
120	"والله عندك حق، ربنا يشفيك وترجعلها بالسلامة.
"
121	"يارب يامسعود يارب.
"
122	"عن إذنك بقي هروح أدي المريض اللي في الأوضة اللي جنبك علاجه، عقبالك قرب يخرج ويرجع لأمه.
"
123	"ادعيلي ياراجل ياطيب.
"
124	"ربنا يشفيك يارب.
"
125	"خرج الممرض من عنده فارتسمت على وجه أشرف ابتسامة وقد أدرك انه نجح في كسب تعاطف الرجل لينتقل غداً للخطوة الثانية في خطته كي يخرج من هذا المشفي، فليذهب علاجه والعمل لدي هذا الرجل وكل المال الذي سيجنيه إلى الجحيم ان كان سيمر بهذا العذاب كل ليلة لينالهم.
"
126	"كانت تطرق برأسها منذ قدومها تتظاهر بتناول طعامها بينما كل ما أكلته بضع لقيمات، ترك ملعقته ينوي قطع هذا الصمت قائلاً:
"
127	"طلبتي تقابليني ليه ياسعاد؟
"
128	"رفعت إليه عيناها ترى في عينيه رغبته بصراحة مطلقة من جانبها لتترك الملعقة بدورها جانباً، تقول بهدوء:
"
129	"طلبتك عشان محتاجة أفهم حاجات كتير حصلت في الماضي قبل ماتسافر.
"
130	"تراجع في مقعده قائلاً:.
"
131	"وياتري هتستفيدي ايه لما تقلبي في اللي فات؟نصيحة مني سيبي الماضي في حاله اعتبريه صفحة واتقفلت، التقليب في الماضي مش هيجيب غير وجع في الرأس والقلب.
"
132	"الوجع موجود يامحمد. والجهل هيزوده لان التفكير بيودي ويجيب ويخترع كمان لكن الحقيقة بتريح حتى لو بتوجع كفاية انك بتحس انك شايف مش أعمى العين والبصر.
"
133	"طالعها للحظات قبل أن يتنهد قائلاً:
"
134	"عايزة تعرفي إيه؟
"
135	"موضوع خطوبتك ليا وليه بابا بيكره باباك بالشكل ده. مش معقول عشان بس اترفض من طنط جليلة؟
"
136	"لأ عشان كدة بس. موضوع أهالينا ده كبير في عين عم توفيق، ابتدي لما كانوا أصحاب زمان وباباكِ حب أمي لكن هي حبت بابايا واتجوزته، فضلته على عم توفيق اللي اتجنن وقتها وشافها غلطة كبيرة من امي تستاهل العقاب والعقاب بالنسبة له كان جوازه من أختها، حب يوريها هي خسرت ايه من خلال جوازه من طنط سميرة، كان بيدلعها وبيصرف عليها وبيسفرها في كل حتة، افتكر انه كده هيغيظ أمي ويكيدها مكنش فاهم ان الحب اللي بين والدي ووالدتي كان اكبرمن فلوس الدنيا كلها، السعادة اللي كانوا عايشينها كانت باينة للكل، سعادة مقدرش يتقبلها توفيق وقادت في قلبه نار وخصوصا لما جيت أنا للدنيا وفرحتهم بية كثمرة حبهم الوحيدة، بعد ماتعبت أمي في ولادتي وشالت الرحم افتكر توفيق ان ده هيقلل من حب والدي لوالدتي خصوصا انه من الصعيد والولاد عندهم عزوة وتوقع انهم يفترقوا بس حب بابا مقلش بالعكس زاد واكتفي بابن واحد من حبيبته احسن من عشرة من واحدة مبيحبهاش ولما جيتي للدنيا وكنتِ بنت زاد غله في قلبه لانه كان عايز ولد يكيد بيه والدي ولما جت اختك الغيرة والحقد كبروا جواه والكره عمي قلبه فاعتبر والدي عدوه وانا كمان اكيد لاني من صلبه.
"
137	"كانت تطالعه بصدمة، تفسر الآن قسوة أباها الغير مبررة تجاهها وتجاه اختها وأمها ونفوره من الخالة وزوجها.
"
138	"أما بالنسبة لمشاعري فأيوة طول عمري وانا بحبك بس عارف ان والدك مش ممكن يوافق على ارتباطنا، اول مالاحظت امي مشاعري حكيتلي وطلبت مني أنساكي عشان معذبش نفسي بس خلاص كنت حبيتك واللي بيحب بجد صعب ينسى، حتى لما في مرة اكدتيلي احساسك من ناحيتي، و قلتي عني اخوكي اللي كنتِ بتتمنيه.
"
139	"كنت غبية. سامحني، لم أدرك مشاعري حتى الفترة الأخيرة.
"
140	"حتى مشاعرك الاخوية ناحيتي مقدرتش تخليني أتخلى عن أملي في انك تكوني ليا، لما قالولي متقدملك عريس كنت هتجنن، قررت اروح لوالدك ويحصل اللي يحصل، طردني وكتب كتابك تاني يوم علطول. وقتها لأول مرة يإست وبعدها بيومين كان أصعب يوم مر عليا في حياتي، اليوم اللي اتأكد فيه انك بقيتي ملك واحد تاني، مقدرش جسمي يستحمل وجع قلبي وانهرت، وفضلت تعبان أسبوع بحاله بين الحيا والموت ولما فقت قررت انسى بس القرار شيء وتنفيذه شيء تاني، لما شفتك بعد كدة مشفتش جوة عنيكي فرحة بالعكس شفت حزن خلاني متأكد من انك مش سعيدة في حياتك، قررت اكون قريب منك عشان اخد بالي منك واكون مطمن عليكِ، شايفاني اخ هكون بس المهم منفترقش، ومفترقناش كنت دايماً جنبك لما بتحتاجيني بتلاقيني. بس خلاص مبقتش قادر اكون الأخ اكتر من كدة، قربك عذاب ياسعاد زي فراقك تمام. خصوصا بعد ماعرفتي. و عيونك اللي بقيت بشوف فيهم عذاب وحيرة ولخبطة كل ماأبص فيهم.
"
141	"صمت وقد غص حلقه فقالت بصوت متهدج:
"
142	"كل ده خبيته جواك طول السنين اللي فاتت دي يامحمد؟
"
143	"أطرق برأسه قائلاً:.
"
144	"وأكتر كمان، عمر ما حد حبك قدي ياسعاد لكن الجواز قسمة ونصيب وعشان أرضى ضميري اللي بقى بيوجعني قوي وهتلاقيه لو فضلت بيوجعك أنتِ كمان كان لازم أسافر، انتِ مش سعيدة في حياتك وهتلاقي في مشاعري طوق نجاة ليكِ غصب عنك هتتعلقي فيه وطبيعتك متعرفش تخون، هتجلدي نفسك وفي النهاية هتبقى ضحية ودي حاجة مش ممكن أسمح بيها.
"
145	"تظن انني لم أحبك بعد؟وأنك ان بقيت سأحبك لأنك تحبني؟آه لو تعلم أني أحببتك حبيبي منذ الصغر.
"
146	"تباً لغشاوة أحاطت مشاعري فظننتها أخوية بينما هي مشاعر أنثى لرجل كان لها كل شيء واليوم سيفترق عنها تاركاً لها ذكريات تتمنى لو انها كانت كافية لتعيش عليها في سنوات الفراق.
"
147	"هتسيب خالتي لوحدها؟
"
148	"فترة صغيرة لغاية ماتستقر أموري وبعدين هبعتلها تجيلي.
"
149	"هزت رأسها ببطئ تتمنى لو طلبت منه البقاء ولكن ربما الأفضل لو رحل كما قال، نهضت تمد يدها إليه قائلة:
"
150	"تروح بالسلامة يامحمد وخلي بالك من نفسك.
"
151	"نهص بدوره يرفع يد مترددة إليها ماان ضمت أناملها حتى ارتعشت الكفوف، وجدت عيونها تتعلق بخاصته وهو يقول:
"
152	"خلي بالك انتِ من نفسك ياسعاد وطمنيني عليكِ.
"
153	"تحدثت العيون..
"
154	"أفتقدك وقد وجدتك للتو.
"
155	"كالنورس أهفو لمستقر ولكن أجدني راحلا أتنقل بين جنبات السماء ليس حباً بالترحال وإنما مُجبر على الهرب.
"
156	"كانت هي أول من قطعت اتصال روحيهما حين أبعدت أناملها عن انامله ليشعر بالهجر يشمله منذ الآن تلسعه نيران الفراق ليتساءل وهو يراها تغادر ساحبة معها روحه.
"
157	"كيف السبيل إلى النسيان والروح تتبع طيف الحبيب في كل مكان؟
"
158	"نكس رأسه وغادر بخطوات بطيئة بينما توقف رجل على مقربة من المكان يقول بشر:.
"
159	"بقى الراجل مرمى في المصحة عشان خاطر مراته ومراته بتخونه. لو كان بإيدي كنت خلصت عليها وشربت من دمها بس هستني الكبير لما يخرج عشان ياخد بتاره ويشفي غليله.
"
160	"كانت تجلس جوار المدفأة تطالع النيران التي تأكل الحطب بشرود، مشاعرها تتعلق بطاهر أكثر فأكثر، تكاد تطلق على مشاعرها حباً بل انه حقاً حب تغلغل إلى كيانها فصار في تكوينها، تفكر به دوماً وتزداد خفقاتها حين تكون معه، بل انها في بعض الأحيان تغلق عينيها فيأتيها صوته يهمس جوار أذنها بإسمها بصوت ناعم محب يزلزل خفقاتها ويبعث الحياة في روحها.
"
161	"آيات.
"
162	"نعم مثل الآن تماماً.
"
163	"البلاك كوفي ياآيات.
"
164	"فتحت عيونها فرأته يجلس جوارها تعتلي ثغره ابتسامة حانية جذابة بينما يمنحها كوبا من القهوة بيد ويحمل الكوب خاصته بيده الأخرى، أخذته منه بارتباك لا تدري فيم يفكر الآن؟ وهل فطن إلى أفكارها المتعلقة به؟
"
165	"ارتشفت من قهوتها فاعتلت ملامحها الدهشة قائلة:
"
166	"قهوة تركي هنا؟ ازاي؟
"
167	"اتسعت ابتسامته قائلاً:
"
168	"جايبها معايا من مصر، بن أرابيكا المحمص الغامق بيجيلي مخصوص من تركيا.
"
169	"رهيب يشبه القهوة اللي بروح مخصوص الكافيه عشانها، ولما هي معاك من أول يوم، ليه دلوقت؟
"
170	"عشان القعدة الحلوة دي لازم تكمل، دفاية وجو حلو ووجه حسن يبقى ناقص القهوة.
"
171	"مسمعتكش حبيبتك كانت علقتك.
"
172	"وأنا عملت ايه يعني؟ قربت منك في اللحظة دي ومسكت ايديكي زي كدة.
"
173	"وجدته يترك كوبه بينما يتحدث ويمسك الكوب خاصتها يضعه جانباً ثم يمسك يدها بينما يستطرد قائلا:
"
174	"او بصيت جوة عنيكِ وقلتلك انك أجمل ست شافتها عينيا.
"
175	"تعلقت بناظريه وهو يقول بصوت تهدجت مشاعره وهو يقول:
"
176	"أو غمضت عيوني وفي خيالي ضميتك ولمست شفايفك بشفايفي...
"
177	"وضعت كفها على ثغره تقاطعه قائلة بصوت ضعيف هامس:
"
178	"طاهر!كفاية عشان خاطري.
"
179	"قلب طاهر وعمره وحبه الأول والأخير.
"
180	"أمسك كفها الموضوع على ثغره يبعده وهو يقول:
"
181	"مش عايزك تخافي مني، حتى لو ضعفتي فأنا لا يمكن أضعف لإني مش ممكن أأذي حبيبتي.
"
182	"نهض مغادراً المكان ومتجهاً إلى الخارج بخطوات سريعة بينما ظهر الحزن بعينيها ممتزجاً بعشق نحوه، قد غمر قلبها إعجابها بحبه وإخلاصه لحبيبته رغم انه كان من الممكن أن يحصل عليها وقد أضعفها حبها وهذا الجو الدافئ المحيط بها، لا تدري انها هي هذه الحبيبة التي ارادها بكل ذرة في كيانه ولكن ماحال بينهما هو ادراكه أنها لحظة ضعف ستؤذيها وتؤذيه بدوره، ورغم أنه يعدها منذ اللحظة الأولى زوجة له إلا أنه لن يقترب منها حتى تصبح له شرعاً وقلباً، تطالبه بالاقتراب فيلبي ندائها على الفور.
"
1	"نؤثر الرحيل حين يكون في بقاؤنا عذاب لا يحتمل، نحمل مشاعرنا ونمشي بخطوات ثقيلة نذرف دموع الشوق في صمت فقد ضاعت الكلمات حين حان وقت الوداع وتاهت الأحرف وصار الواقع فراقاً موجعاً.
"
2	"كان يجلس في حجرته المظلمة يغمض عيناه يحاول ان ينال بعض النوم الذي جافاه مؤخراً منذ علم بقرب موعد رحيله، فتح عيونه بحنق يلعن عقلاً يستعيد كل ذكري بينهما وقلباً يردد سؤالاً ملحاً لا إجابة له.
"
3	"هل ستحتمل الفراق؟
"
4	"نعم سأفعل.
"
5	"كفاك كذباً ان الشوق يقتلك منذ الآن.
"
6	"سأتغلب عليه. سأنسي مع الأيام.
"
7	"قلت لك كفاك كذباً. تدرك أنك لن تستطيع.
"
8	"بل سأفعل فقط دعني وشأني فقد ضاقت روحي.
"
9	"صوت رسالة جعله ينهي الحديث مع قلبه وينظر إلى هاتفه، ليجدها رسالة من حبيبته ومعذبته.
"
10	"مسافر خلاص؟
"
11	"كتب بأنامل مرتعشة:
"
12	"أيوة.
"
13	"تروح وترجع بالسلامة.
"
14	"الله يسلمك.
"
15	"خد بالك من نفسك.
"
16	"وانتِ كمان.
"
17	"محمد.
"
18	"نعم.
"
19	"لا إله إلا الله.
"
20	"محمد رسول الله.
"
21	"أغلق الهاتف وتقوقع في سريره يضمه إليه مجدداً، يغلق أهدابه على دموع أطلقتها مشاعره التي تفجرت في هذه اللحظة، يقتله الشوق ليراها ويضمها بين يديه، لايدري كنه شعور تملكه الآن يردد في أذنه لا ترحل وتتركها، ابقى من أجلها، لن تهنأ او تطمأن عليها في الغياب، وضع يديه على أذنيه يخرس هذا الصوت فوجد قلبه يردد:
"
22	"أخبرتك لن تحتمل الفراق. وهل تفترق الروح عن الجسد؟
"
23	"أصمت عليك اللعنة.
"
24	"سعيد. ادخل ياجدع ليك وحشة والله. كلمتك كتير بس تليفونك كان مقفول.
"
25	"احتضنه سعيد قائلا:
"
26	"حمد الله ع السلامة ياكبير.
"
27	"الله يسلمك.
"
28	"تركه فدلف سعيد إلى الشقة ينظر ذات اليمين واليسار قائلاً:
"
29	"أمال فين مغاوري؟
"
30	"بيوزع بضاعة علي العيال السريحة وجاي. تعالي اقعد نشرب السيجارتين دول وتحكيلي عملت إيه في غيابي الكام يوم اللي فاتوا؟
"
31	"ناوله السيجارة فالتقطها سعيد بلهفة يشعلها ويأخذ نفساً عميقاً منها قبل أن يقول:.
"
32	"بصراحة الدنيا من غيرك كانت وحشة قوي أصل الناس اتغيرت. حتى مغاوري مرضاش يديني تمويني عشان مديتلوش حق آخر جرعتين خدتهم منه، ولولا صعبت ع الواد محروس فاداني من تموينه كنت اتجننت، ده انا قضيت ليلة مايعلم بيها غير ربنا، كانت السكاكين بتقطع في جسمي ونافوخي، كنت بتمنى الموت في كل لحظة.
"
33	"انت هتقولي، انا شفت المر بس الحمد لله هربت ورجعت لكيفي، انا مش عارف كان جري لعقلي إيه لما طاوعت الراجل ده وروحت المصلحة برجلية، عموماً خلاص كل حاجة هترجع لأصلها، انا خلاص رجعت ياسعيد وتموينك عليا زي ما كان، بس ارجع البيت والورشة وكل حاجة هتظبط.
"
34	"قبل سعيد يده قائلاً:
"
35	"تسلم ياكبير، طول عمر خيرك عليا وجمايلك فوق راسي، تعرف لولا اني عارف انك هتعوز تاخد تارك بايدك كنت خدتهولك.
"
36	"عقد أشرف حاجبيه قائلاً:.
"
37	"تار ايه اللي بتتكلم عنه ده؟
"
38	"ماهو ده الموضوع اللي اول ماعرفت من محروس انك هربت من المصحة وقاعد عند مغاوري جيت علطول عشان أقولهولك.
"
39	"موضوع ايه؟ ماتنجز ياسعيد وتتكلم.
"
40	"مراتك ياكبير غفلتك.
"
41	"أمسكه أشرف من تلابيبه قائلاً بغضب:
"
42	"انت بتقول ايه ياسعيد؟هي المخدرات لحست عقلك ولا إيه؟
"
43	"قال سعيد بخوف:
"
44	"لا والله ياكبير، انا شفتهم بعينية دول اللي هياكلهم الدود.
"
45	"هم مين دول اللي شفتهم؟
"
46	"مراتك وابن خالتها.
"
47	"ترك أشرف قميص سعيد وقد اشتعلت ملامحه فصارت كالجحيم وهو يقول:
"
48	"محمد!
"
49	"طالعت الطريق تحاول أن تشغل بالها عن هذا الرجل الذي يجلس جوارها والذي لم ينطق بكلمة منذ غادرا إيطاليا، حانت منها رغما عنها نظرة إليه فوجدته شارداً بدوره، ترى هل يفكر بحبيبته؟ تقطيبة اعتلت وجهه فنظرت إلى ماينظر إليه، وجدت لجنة مرورية قريبة منهما بها ضابط وأمين شرطة فقط، يدع السيارة التي أمامهما تمر بينما تتعلق عيون الضابط بسيارتهما يشير لطاهر بالتوقف، هدئ طاهر السرعة ثم توقف جوارهما ليقول الضابط متجهما:.
"
50	"رخصك.
"
51	"أخرجها طاهر من السيارة ومنحها إياه، ليقول الضابط بلهجة حازمة:
"
52	"انزل من العربية انت واللي معاك.
"
53	"عقد طاهر حاجبيه للحظة قبل أن تلمع عيناه وهو يقول:
"
54	"ده في أحلامك.
"
55	"قالها بينما يقود السيارة فجأة بسرعة جنونية لتنطلق في إثره بضع رصاصات تفاداها بصعوبة، لتقول آيات بهلع:
"
56	"انت اتجننت؟ دي لجنة مرور ياطاهر، كدة وديت نفسك في داهية.
"
57	"قال وهو ينظر إلى المرآة فلم يظهر للشرطي أثر ولكنه استمر بالقيادة متخذا شارع جانبي:.
"
58	"دول مش لجنة مرور، دي غالباً عصابة وكانوا عايزين يسرقونا.
"
59	"ابتلعت ريقها بصعوبة تقول بصوت مرتعش:
"
60	"عصابة وعرفت ازاي؟
"
61	"من لبسهم رجال الشرطة في الصيف بيلبسوا أبيض ودول لابسين اسود. كنت عملت رواية عنهم قبل كدة والمعلومة في دماغي.
"
62	"رغم إعجابها بقوة ملاحظته وذكاءه إلا انها وجدت الخوف يقبع في قلبها فقالت بنبرات مرتعشة:
"
63	"أكيد هييجوا ورانا.
"
64	"استدار يرمقها بنظرة سبرت أغوار خوفها فمد يده على الفور وأمسك بيدها قائلاً:.
"
65	"قلتلك مش عايزك تخافي وأنا جنبك أنا قادر أحميكي بإذن الله، معايا مسدس مرخص وبعرف أستعمله كويس قوي ده غير اني آخد دورة كونغ فو، يعني محدش هيقدر يمس شعرة منك طول ماأنا عايش.
"
66	"طالعته بنظرة مزجت بين الحب والامتنان، كاد أن يتوقف ويضمها إليه بقوة، يضرب بكل شيء عرض الحائط ولكن لن يفعل طالما هناك خطر يحدق بهما، يعد نفسه ماإن يصل لوجهتهما حتى يعترف لها بكل شيء ويطلب منها الزواج ولن يهدأ حتى تكون نعم هي إجابتها.
"
67	"جلست سعاد على مقعدها في الحجرة المخصصة للمعلمين بالمدرسة بعد أن ذهب الجميع لحصصهم بينما أنهت هي دوامها للتو، تفكر في حياتها التي انقلبت رأساً على عقب منذ البارحة. تدرك ان فيما حدث حكمة من الله لذا عليها أن تأمل الخير وتتوكل على الله وكفى بالله وكيلاً. رن هاتفها فوجدته رقم حماتها، أجابتها بابتسامة قائلة:
"
68	"بنت حلال كنت لسة هتصل بيكِ...
"
69	"قاطعتها صفية قائلة بلوعة:
"
70	"أشرف هرب من المصحة ياسعاد.
"
71	"نهضت سعاد قائلة بصدمة:
"
72	"أنتِ بتقولي ايه ياماما؟ هرب من المصحة، طب ليه بس؟
"
73	"قالت صفية بحزن:
"
74	"أهو ده اللي حصل. سي رءوف قالي انه هرب امبارح وقالب عليه الدنيا. هو مجاش عندك؟
"
75	"لأ طبعاً. أكيد عارف ان ده أول مكان هيدوروا عليه فيه. ليه كدة ياأشرف؟ ده إحنا ماصدقنا وقلنا خلاص هتتعالج وتبقي كويس.
"
76	"الممرض بيقول انه كان عايز يعايد بنته في عيد ميلادها، كذب عليه عشان يهرب، انا مش عارفة ايه اللي جراله؟لايمكن يكون ده ابني اللي ربيته.
"
77	"متزعليش نفسك ياماما. ييجي بس البيت وهرجعه المصحة تاني والمرة دي مش هيخرج غير وهو كويس وجسمه اتخلص من السم اللي بيجري في دمه ده.
"
78	"تفتكري هتقدرى يابنتي؟
"
79	"لازم أقدر. دي مبقتش حياتي وحياتك اللي واقفة على علاجه وبس، دي حياة ولادي كمان.
"
80	"ولادك؟!
"
81	"قالتها صفية بحيرة فأخذت سعاد نفسا عميقاً قبل أن تقول:
"
82	"أنا حامل ياماما.
"
83	"انت متأكد من الكلام اللي بتقوله ده؟
"
84	"اكيد وأنا هقول الكلام ده برضه الا أما اكون متأكد منه، ده عرضك وشرفك ياكبير، أنت لو شفت كانوا بيبص لبعض ازاي كنت هتتأكد ان فيه بينهم حاجة كبيرة، ده غير ان عاطف قالي ان ابن خالتها كان مسافر اسكندرية في نفس الوقت اللي الست فيه كانت مسافرة، مش بعيد كانوا نازلين في نفس الفندق كمان.
"
85	"ضم أشرف قبضته بقوة قائلاً:
"
86	"الخاينة اللي لازم أشرب من دمها وأشفي غليلي عشان ارتاح.
"
87	"هترتاح بإذن الله، انا كنت براقب بيتك طول ماانت غايب آشوف اللي طالع واللي نازل ويمين الله لو كنت شفته طالعلها لكنت جايب رقبته ورقبتها وماكنت استنيتك لما تخرج، المهم. امبارح لقيت اتنين كدة شكلهم مش من الحارة جم وقعدوا علي القهوة اللي قصاد البيت ومتنقلوش منها من ساعتها، انا قلت مباحث بس بيتهيألي دول تبع البيه اللي حكيتلي عنه وده معناه انهم عرفوا بهروبك وقاعدين مستنيينك عشان يعكشوك من تاني.
"
88	"قطب أشرف جبينه قائلاً:
"
89	"والحل؟ هطلع البيت ازاي؟
"
90	"ماتقتلها وهي خارجة من المدرسة وتخلص.
"
91	"لأ البيت أأمن، محدش هيشوفني. لكن الشارع ألف من هيشوفني ويبلغ عني.
"
92	"خلاص يبقى تنط من سطوح البيت اللي جنبكم على سطح بيتكم وترجع مكان ماجيت ولا من شاف ولا من درا. ها. ايه رأيك؟
"
93	"لمعت عينا أشرف وهو يقول:
"
94	"هو ده الكلام، دماغك حلوة ياسعيد.
"
95	"خدامك ياكبير.
"
96	"يبقى يلا بينا مفيش وقت نضيعه.
"
97	"سبقه أشرف إلى الخارج بينما تبعه سعيد ينتويان شراً بفتاة بريئة من كل إثم، سولت لهما نفسيهما المغيبة بالمخدرات إثمها فأدانوها وحكموا عليها وهاهما ذاهبين لتنفيذ الحكم وهي بريئة كبراءة الذئب من دم ابن يعقوب.
"
98	"تأملت آيات شقة طاهر بعيون تشبعت من تفاصيلها، تدرك الآن أنه يملك احساس فنان مرهف ظهر احساسه في كل مكان بالشقة حتى باتت كلوحة فنية رائعة.
"
99	"مش موجود برضه. انا مش عارف راح فين بس؟
"
100	"استدارت تطالعه وهو يبحث عن شيء ما علي الأرفف بجوار التلفزيون لتقول بحيرة:
"
101	"انت بتدور على ايه؟ وليه كنت مصمم نيجي شقتك قبل ماتروحني البيت؟
"
102	"هتفهمي كل حاجة بعد شوية، ألاقي بس اللي بدور عليه وهتعرفي كل حاجة.
"
103	"هي حبيبتك ساكنة في الشقة اللي جنبك علطول؟
"
104	"قلتلك هقولك على كل حاجة. ثواني بس.
"
105	"رن هاتفه فكاد ان يغلقه لولا أن وجد رقم جده على الشاشة فأجابه قائلاً:.
"
106	"وحشتني بجد. استنى هخرج البلكونة عشان الشبكة جوة الشقة مش قد كدة. آه رجعت..
"
107	"اختفى صوته بينما يدلف إلى الشرفة يحادث جده على الأغلب، بينما حانت منها نظرة إلى الحجرة المجاورة لها، انها حجرته على مايبدو، أغراها الباب المفتوح لتلبي رغبة قلبها وتري أين ينام ويكتب، دلفت إلى الحجرة فراق لها تصميم غرفته المريح واقتصار ألوانها على اللونين الأبيض والأسود، مرت بيدها على الكتب الموضوعة على المكتب، تبتسم بحنان وهي تقرأ عناوينها بسرعة، يشاركها اهتماماتها كما اكتشفت سابقاً يدعم اكتشافها هذه الكتب، استدارت تطالع السرير، اذاً هنا ينام. تحمل وسادته رائحته الذكية، اقتربت حتى كادت ان تميل وتحملها، لتعقد حاجبيها وهي تنظر إلى سطح الكومود المجاور لسريره، هناك كان كتابها الأحمر الذي فقدته منذ فترة. أجندتها السرية التي وضعت فيها كل خبايا قلبها وأسرارها. حملتها تتصفحها بحيرة، تتساءل.
"
108	"ماالذي جاء بها إلى هنا؟ في حجرة نوم طاهر هل وجدها حين فقدتها؟ هل كان يعرفها قبل أن تعرفه؟ هل خدعها كل هذه المدة مستغلاً أسرارها ليحظي بمغامرة معها؟ راجعت كل كلماته وشبهه الغريب بوالدها ونطقه ذات الكلمات التي وضعتها بالكتاب. تباً. هل كانت بهذا الغباء حقاً لتسلم قلبها إلى مايبدو أنه أكبر مخادع على وجه البشرية؟
"
109	"آيات. أنا..
"
110	"أغلقت الكتاب تستدير لتواجهه بعيون اشتغلت بالغضب قائلة:.
"
111	"انت إيه ها؟ راجل زي كل الرجالة. قدرت تخدعني زيهم وتمثل حقيقة مش حقيقتك، بس انت طلعت أشطر حبتين وخليتني أحبك.
"
112	"اقترب منها فأوقفته قائلة بحدة:
"
113	"خليك عندك متقربليش.
"
114	"زاغت عيونه قائلاً:
"
115	"أنتِ فاهمة غلط. انا كنت هقولك.
"
116	"قالت بسخرية:.
"
117	"تقولي! تقولي ايه بس؟ انك استغليت أسراري وكلامي عن بابا عشان توقعني في حبك. الغريبة ياأخي اني مش عارفة انت عايز مني ايه بالظبط؟ فلوس؟ عندك اكتر. عايزني؟ما أنا كنت قدامك وملمستنيش. يبقي حد قالك دي بنت بتكره الرجالة وكفرت بالحب فمش هتقدر تخليها تحبك. كنت تحدي بالنسبة لك مش كدة؟
"
118	"لأ مش كدة. اسمعيني.
"
119	"مش هسمعك لاني مش هصدقك. عارف ليه؟ لإنكم كلكم خاينين وكدابين، كلكم خاينين وكدابين.
"
120	"ألقت بالكتاب أرضاً وهي تسرع بالمغادرة بينما وجد طاهر نفسه عاجزاً عن اللحاق بها يعرف أنها تظلمه ولكن في كلماتها بعض الحقيقة، لقد استغل كتابها دون أن يدري في التأثير عليها ورغم انه تصرف حقاً تبعاً لقلبه ولكنه لا يستطيع الإنكار انه لولا الكتاب لما كانت له أي فرصة معها، لقد كان يبحث عنه حتى يبوح لها بكل ماأخفاه عنها. كان يريد أن يتطهر من إثمه. ولكنها سبقته وقبضت عليه بالجرم المشهود. مال يمسك الكتاب ويفتحه. كان له الكتاب في فراقها نوراً أرشده إليها، نعمة ظنها فصارت نقمة. نعم نال حبها كما اعترفت له ولكنه فقد ثقتها والحب دون ثقة يذهب أدراج الرياح، آلمه قلبه بقوة فصرخ ملقياً الكتاب على الأرض ثم اتجه إلى المكتب يلقى بكل ماعليه أرضاً يركل الكرسي قبل أن يجلس على ركبتيه يدع دموعه تسقط وتعبر عن ألم ووجع لا يحتمل.
"
1	"فتحت عيناها فقط حين شعرت به يُغلق الباب خلفه مغادراً المنزل، لقد تعدي الوقت الظهيرة بسويعات قليلة وهذه ليست عادتها حقا ولكنها لم تقوى على النهوض ومواجهته فلا طاقة لها مطلقاً، تدرك اليوم شيئاً واحداً.
"
2	"لن تنتظر أحداً ليساعدها، ستصعد وحدها من جُب آلامها العميق وستترك مشاعرها في قراره، لن تعاتب أحداً يدرك تماماً مايفعله، نعم يحاصرها الظلام من كل مكان ولكن قوة إيمانها بأن ماهي فيه هو إبتلاء من الله سيزول ذات يوم ستجعله مصباحاً ينير لها عتمة الطريق، فإما ان تجد عوض الله في آخر الدرب أو يكون كل هذا كابوساً يوقظها منه الموت.
"
3	"نهضت من سريرها تطالع صغيرتها النائمة بحنان تميل مقبلة إياها بحب غلبه الحزن، قبل أن تتجه إلى الحمام.
"
4	"إغتسلت ثم ارتدت ملابسها دون أن تنظر إلى المرآة تدرك أن لطمته لها البارحة قد تركت أثراً على وجنتها وشفتيها لذا فقد آثرت اليوم عدم الذهاب إلى المدرسة حتى تستطيع إخفاء آثار الضرب، طرقات على الباب جعلتها تتجه إليه متوجسة تنظر من خلال عدسة الباب لترى صديقتها ففتحت الباب على الفور وما إن شاهدتها مروة حتى نظرت إلى وجهها بصدمة امتزجت بألم فأسرعت سعاد ترتمي بحضنها وتجهش بالبكاء.
"
5	"لا يستطيع أن يصدق عيناه، إنها هي. من ظل يبحث عنها تقريباً طوال عمره، عرفها منذ عام وعدة أشهر تقريباً، كان يتوق لمعرفة إسمها على الأقل والآن بات يعرف عنها الكثير بفضل جده، ربما لو استمع لجده من قبل لكان قابلها منذ رحيلها عنه او قبل ذلك بقليل، فلطالما أصر عليه جده أن يأتي في يوم غير يوم الجمعة حتى يلتقيها فكان يصر بدوره ألا يفعل، قد رأي من النساء ماجعله عازفاً عنهن كارها التواصل معهن مثلها تماما مع الرجال حتى رآها، مهلاً راجع كلمات جده عنها بسرعة فأدرك شيئاً واحدا لا غير، حبيبته تحتاج إلى معاملة خاصة حتى يقنعها بنفسه وعشقه. حسنا. لا بأس. لديه كل الوقت لفعل ذلك وهو خطيبها، فبينما تظن هي انها تمثيلية محكمة من قِبله سيجعلها هو اليقين الأكيد في حياته وسيسعي جاهدا لإتمام زيجته منها مهما كلف الأمر.
"
6	"طاهر ياطاهر.
"
7	"ها. نعم ياجدي.
"
8	"وكزه الجد قائلا:
"
9	"مش هتسلم على الدكتورة.
"
10	"إنها أغلى الأماني أيها الجد العزيز، مد يده ترتعش خفقاته وهو على وشك لمس يدها وبالفعل حين تلامست الأيدي، أدرك طاهر بكل قوة أنه وجد توأم الروح فقد شعر لحظتها بالكمال وكأن يدها خُلقت لتسكن يده، وجد نفسه يردد بهمس قائلاً:.
"
11	"وأشتاق الى روح تشاركني كل شيء. يحتضن كفي أناملها كما يحتضن قلبي حروف اسمها وأتعهد إليها ألا أغار حتي من فنجال قهوتها حين يلامس ثغرها أو نسيم هواء يتخلل خصلاتها. أتعهد إليها ألا أغار من أهداب تحتضن صورتها بينما يعجز الصدر عن ضمها إليه ليجد أخيراً السكن.
"
12	"لم يستطع أن يترك كفها يطالعها مع كلماته بنظرة جعلتها تضطرب بشدة من الداخل ولكن جل مابدا عليها هي تقطيبة صغيرة جعلتها تميل موجهة حديثها إلى الجد قائلة:
"
13	"انت مش قلت ياجدي إنه بيحب واحدة تانية.
"
14	"ترك يدها على الفور بينما علق الجد بدهشة:
"
15	"والله ده اللي بقاله سنة بيقولهولي.
"
16	"ابتسم طاهر قائلاً:
"
17	"وأنا أعمل إيه بس قصاد الجمال ده كله؟ ماهو بصراحة ياجدي انت مقلتليش انها حلوة قوي بالشكل ده.
"
18	"لقد اخبرتك أيها الكاذب. ماذا حدث لك؟ هل نسيت ذات الكتاب الأحمر حين رأيت كم هي فاتنة ابنتي آيات، حسنا هذا ما رغبته دون شك ولكني أخبرتك عن عقدتها فلا تزد.
"
19	"قالت آيات بسخرية:
"
20	"عشان تصدقني ياجدي لما قلتلك ان مفيش راجل مخلص أبدا لحبه.
"
21	"طالعها بعينين تطوفان على ملامحها قائلاً:
"
22	"وليه متقوليش اني شفت حبيبتي فيكِ؟
"
23	"ابتدينا، انا بقول ياجدي نفضها سيرة وبلاها الحكاية دي من أولها.
"
24	"همس الجد لحفيده قائلا بغيظ:.
"
25	"انت جرالك إيه بس؟هو ده اللي اتفقنا عليه.
"
26	"لم يجبه بينما عيونه متعلقة بفتاته التي أطلت من ملامحها برودة تطالعه بها أقسم ان يزيلها لتبدو كهذه النظرات المحبة التي طالعت بها جده الذي قال:
"
27	"سيبك منه ده بيهزر، مش انتِ بتثقي فية؟
"
28	"هزت رأسها على الفور فأردف قائلاً:
"
29	"يبقى اقعدوا مع بعض اتفقوا على التفاصيل وأنا هروح أجيبلكم عصير.
"
30	"طالعت آيات إبتسامة طاهر البلهاء ببعض الشك فقال الجد:.
"
31	"انتوا لسة واقفين اقعدوا اتكلموا وأنا مش هتأخر.
"
32	"تنهدت آيات ثم جلست بينما همس الجد لطاهر قائلاً:
"
33	"اقعد يافالح واتعدل بقى. فضحت عيلة الفيومي. أعمل فيك إيه بس؟ تعرف لو عكيتها تاني هعلقك.
"
34	"ثم تركهما مغادراً ليجلس طاهر بدوره يطالعها بنظراته تلك شعرت آيات بأنها لن تستطيع القيام بهذا الأمر مع ذلك الخائن لحبيبته على مايبدو، لتفتح فمها تبغى الرفض ولكن قبل أن تفعل وجدته يقول بهدوء وقد شعر بدواخلها وماتريد قوله:.
"
35	"أنا آسف لو اديتك فكرة غلط عني بس صدقيني لما تعرفيني هتلاقي اني بحب الهزار.
"
36	"مش هلحق اعرفك، كل الموضوع كام يوم وكل واحد يروح لحاله.
"
37	"قال في نفسه..
"
38	"تظنين ذلك بينما انتهى الأمر حبيبتي، لقد أصبحت لكِ منذ اللحظة الأولي وسأحرص بكل ماأوتيت من حب وذكاء واهتمام وجاذبية أن أجعلكِ لي في أقرب وقت.
"
39	"وعلى فكرة بقى. أنا مبحبش الهزار بالشكل ده.
"
40	"طب ممكن نبتدي من جديد. طاهر حسين الفيومي. 33 سنة كاتب و رسام أحياناً.
"
41	"طالعت يده الممدودة إليها بتردد للحظات قبل أن تمد يدها إليه بدورها قائلة:
"
42	"تمام. آيات محمود المنياوي، 27 سنة دكتورة علاج طبيعي.
"
43	"ترك يدها هذه المرة على الفور قائلاً بابتسامة:
"
44	"تشرفنا. ممكن اعرف إيه المطلوب مني بالظبط عشان اقدر أقوم بمهمتي؟
"
45	"سؤال تجاوبني عليه الأول. انت ليه اصلاً قبلت انك تقوم بالدور ده؟ معتقدش كاتب زيك فاضي قوي وعنده وقت فقال يتسلى شوية.
"
46	"تراجع في مقعده قائلا بابتسامته تلك:.
"
47	"انا فعلا مش فاضي وعندي كتاب لازم أخلصه قبل معرض القاهرة السنة دي، بس جدي طلب مني خدمة لواحدة بيعتبرها زي بنته وانا طلبات جدي أوامر وأهم عندي من حياتي وارتباطاتي كلها.
"
48	"شعرت بصدقه فتعجبت لتعبر عن مشاعرها قائلة:
"
49	"لما انت بتحب جدي رءوف قوي كدة سايبه يعيش في دار المسنين ليه، مخدتوش يعيش معاك ليه؟
"
50	"ظهر الحزن فجأة على ملامح طاهر حتى كادت آيات أن تندم على طرحها لهذا السؤال وتطلب منه نسيانه فلا علاقة لها بحياته الشخصية يفعل بها مايشاء ولكنها وجدته يقول:.
"
51	"لما بابا وماما الله يرحمهم توفوا في حادثة عربية، غلطت غلطة كبيرة قوي في حق جدي، مقدرتش أتعامل مع شعور الفقد والحزن فقفلت على نفسي وبعدت عن كل اللي حوالية وحطيت كل مشاعري في كتبي، بعدت عن أقرب الناس لية في وقت كان اكيد محتاجلي فيه ولما فقت من اللي انا فيه كان خلاص فات الأوان وجدي جه المكان ده وارتاح فيه، اترجيته كتير يرجع يعيش معايا بس مع الأسف كان بيرفض ويقول انه مرتاح هنا أكتر.
"
52	"تراجعت بدورها في كرسيها وهي تقول متفهمة:
"
53	"الشعور بالوحدة بين حبايبك أصعب ألف مرة من لما تكون لوحدك فعلا. وعشان كدة جدي فضل يعيش معانا هنا.
"
54	"هز رأسه موافقاً ثم قال:
"
55	"بيتهيألي ننسى الكلام عني وعن جدي شوية ونتكلم أكتر عنك، جدي قالي اني المفروض هاجي اتقدملك، حفلة بسيطة نلبس فيها الدبل و...
"
56	"حيلك حيلك. من غير حفلة طبعا بعيد عن إني مش عايزة حد يعرف فأنا والدي مات قريب واكيد مش هعمل حفلة.
"
57	"الله يرحمه. تمام قوليلي ايه المطلوب مني وأنا هنفذه بالحرف؟
"
58	"ترددت للحظات تفكر. هل عليها المُضي قدما في تلك الخطة أم عليها وأدها وهي مازالت بالمهد؟خاصة وهي لا ترتاح لهذا الطاهر كثير المزاح بنظراته التي تثير الاضطراب في نفسها. ليستقر رأيها. ستكمل للنهاية. فوجودها مؤقتاً مع هذا الرجل أهون عندها من الزواج بابن عمها عصام لذا ستخبره بما عليه فعله وفي نفس الوقت ستكون حذرة في التعامل معه حتى تنتهي من هذه التمثيلية السخيفة تلك.
"
59	"تصفعك الحياة فتتألم بصمت وتخبر الجميع حين يسألونك عن حالك أنك بخير، تكتوي برغبة البكاء أمامهم ولكنك على العكس تبتسم، تنتظر الليل كي تطلق دموعك الحبيسة وصرخاتك المكبوتة. حتى يأتي هذا الشخص الذي يفهم ألمك ويحتويك قد يكون صديقاً أو حبيباً. لا فرق. ليصبح صدره ملجأك حين تضيق بك الدنيا فإنك ترتمي بين ذراعيه وتفرغ مكنون قلبك فتشعر على الفور براحة في القلب تجعلك قادراً على تحدي كل الصعاب.
"
60	"شعرت مروة بالدماء تغلى في عروقها لتقول بحنق:
"
61	"أنا شايفة ان كفاية قوي لحد كدة وكل واحد فيكم لازم يروح لحاله ياسعاد، أشرف مبقاش إنسان طبيعي ممكن يتعاش معاه أو يتآمنله.
"
62	"مسحت سعاد دموعها بأناملها قائلة بضعف:
"
63	"وأنا بإيدي أعمل إيه بس؟
"
64	"قالت مروة باستنكار:
"
65	"تطلبي الطلاق او حتى تخلعيه. سعاد اللي أعرفها مش بالضعف اللي شايفاه ده. انتِ جرالك إيه؟
"
66	"كبرت وعرفت ان اللي ملوش ضهر بياخد على قفاه يامروة، أشرف عرف ان بابا في صفه ومهما عمل فية مش هيقفله وعشان كدة بيعمل معايا كل ده وعارف في النهاية اني مضطرة أقبل لإني مش هعرف أعمل معاه حاجة ولا ليا حد ياخدلي حقي منه حتى الطلاق مش هيطلق ولو فكرت أخلعه هيقتلني او ياخد بنتي مني.
"
67	"ودي عيشة دي؟
"
68	"هزت سعاد كتفيها قائلة:
"
69	"ربنا موجود وقادر يفرج همي.
"
70	"ونعم بالله. والله ماأنا عارفة هسيبك إزاي كدة وهمشي، هفضل قلقانة عليكي ياسعاد.
"
71	"عقدت سعاد حاجبيها قائلة:
"
72	"تمشي تروحي فين؟
"
73	"اسكندرية.
"
74	"زادت تقطيبة سعاد الحائرة وهي تقول:
"
75	"هتروحي اسكندرية ليه؟
"
76	"تنهدت مروة قائلة:
"
77	"دي حكاية طويلة لا فيكي عقل ولا بال تسمعيها.
"
78	"لأ فية. قوليلي هتسافري اسكندرية ليه؟ وهتسافري لوحدك ولا هتاخدي صلاح معاكِ.
"
79	"صلاح السبب أصلاً في مرواحي اسكندرية.
"
80	"السبب. إزاي يعني؟
"
81	"هحكيلك ياسعاد. هحكيلك كل حاجة.
"
82	"أغلقت الحقيبة ثم حملتها حتى باب الشقة، وقفت تطالع جنباتها بشيء من الحنين، لقد عاشت عمرها كله هنا، تراءت لها ذكرياتها مع أهلها، جميعهم وافتهم المنية وتركوها وحيدة، ظلت هكذا ترى في العزلة عن البشر راحة تسمع فيها أفكارها ومشاعرها بوضوح وتبتعد بها عن اللغو والمشكلات. حتى تعرفت بسعاد فصارت لها أخت عوضتها غياب أختها فخرجت من عزلتها وشعرت بأنها حية من جديد ثم جاء الصغير صلاح لتدرك أن وجود شخص آخر بحياتها نعمة تحمل الروح لها وتجعلها تنبض بالألوان. وها هي من جديد تبتعد عمن تحب مضطرة، تضحي بأحدهم من أجل الآخر، تشعر بطعنة تنفذ إلى قلبها لأنها مضطرة لترك صديقتها في هذه الحالة من أجل طفلها، نعم طفلها هذا الذي شعرت بأنه خرج من رحمها هي ليضحي جزءا من روحها إن ابتعد عنها تموت. سقطت دموعها على وجنتيها وهي تقول بأسي:.
"
83	"سامحيني ياسعاد. سبتك وهسافر غصب عني بس أوعدك اول ماهقدر هجيلك علطول ووقتها مش هسيبك أبداً.
"
84	"طرقات على الباب جعلتها تحمل الصبي وتذهب إليه تفتحه بعد أن مسحت دموعها، نظرة منه شملت وجهها فأدرك أنها كانت تبكي ولكنها أطرقت برأسها أرضا، لتعود وترفعها إليه حين قال:
"
85	"هاتي صلاح أشيله.
"
86	"وجدت نفسها تتمسك به لا إرادياً وتهز رأسها نفياً، وللغرابة لم يصر على طلبه بل اكتفي بهزة من رأسه مفسحا لها الطريق لتتقدمه ففعلت بينما حمل حقيبتها وأغلق الباب يتبعها بهدوء.
"
87	"توقفت أمام سيارته الفارهة والتي بدت غريبة عن هذا المكان البسيط، تتطلع إلى هذه الحارة التي عاشت بها عمرها كاملاً، تسلل إليها صوت مذياع مقهى الحي لتحين منها نظرة إلى هناك، وجدت عم ناجي صاحب المقهى يلعب الطاولة مع عم رأفت جارها يجتمع بعض سكان الحارة حولهم فتضج الأصوات تشجيعاً لهم، بينما يجلس بجوار المقهى عم سعيد على كرسيه الذي لايفارقه يبيع الحلوى لبعض الأطفال. نظرة شاملة منها لحي تشابهت فيه ملامح سكانه وظروفه، قلوبهم نقية رغم عثرات الزمن لتتساءل بصمت عن سكان القصور وما الذي ينتظرها هناك في الإسكندرية لتفيق من شرودها على صوته العميق ذو النبرات الرزينة:.
"
88	"يلا بينا.
"
89	"حانت منها نظرة مضطربة إليه قبل أن تهز رأسها بهدوء وتصعد إلى سيارته بعد أن فتح لها الباب ثم اتجه إلى مكانه خلف المقود ليقود رحلتها نحو المجهول.
"
1	"فتح طاهر الباب الحديدي لهذا المنزل الريفي ثم تنحي جانباً يفسح لها الطريق فتقدمته إلى الداخل، تطلعت حولها منبهرة بجمال تصميم المنزل الذي ظهر كتحفة معمارية، حانت منها نظرة لحمام السباحة الصغير فالتمعت عيناها وهي تسرع بخطواتها وتقف أمامه قائلة بطفولية:
"
2	"حمام سباحة صغير أقدر اعوم فيه، طب ليه مقلتليش ياطاهر؟ انا مبعرفش أعوم وكان ممكن أعوم هنا في المكان اللي مش عميق ده بس مجبتش المايوه معايا.
"
3	"ترك الحقائب من يده وتقدم تجاهها قائلا:
"
4	"نعم ياأختي مايوه ده ايه إن شاء الله.
"
5	"لأ انت فهمت غلط، ده مايوه إسلامي.
"
6	"امسك ذراعها بيده قائلاً:
"
7	"المايوه هيفضل مايوه ياآيات، وبعدين هتنزلي المية هنا قدامي وأنا وياكي لوحدنا والشيطان تالتنا.
"
8	"طالعته قائلة:
"
9	"انت مش بتحب واحدة تانية؟
"
10	"أحبك أنتِ صغيرتي وأخشى عليكِ من نفسي، قُربنا منذ ركبنا الطائرة سوياً أجده يضعفني، يجعلني أرغب بتحقيق أحلامي واحداً تلو الآخر وأحلامي طفلتي البريئة ليست عذرية أبداً.
"
11	"مش بتحب واحدة تانية ياطاهر؟ ماترد علية.
"
12	"أيوة بحب، بس ده ميمنعش ان البني آدم بيكون ضعيف قصاد الجمال.
"
13	"يعني انت ممكن تخون حبيبتك وتبقى زيهم؟
"
14	"مستحيل، أنا حبيبتي في عيوني أجمل نساء الدنيا.
"
15	"أمال خايف من إيه؟
"
16	"خايف عليكي، حاسك بنتي اللي محبش حد يشوفها في حمام السباحة غير جوزها وبس وأنا مش جوزك ياآيات.
"
17	"انت فعلا بابا، انا بحس انك هو.
"
18	"ياليتني ماقرأت كتابك لأحببتني أنا بدلاً من أن تري في كينونتي أباكِ
"
19	"ياليتني قابلتك قبل حبيبتك لأوقعتك في شباك حبي لتصير مجنوني أنا.
"
20	"طال صمتهما فأطرقت برأسها قائلة:
"
21	"طيب ممكن تسيب ايدي وتوريني أوضتي عشان تعبانة ومحتاجة أرتاح.
"
22	"ترك ذراعها فاستدارت تبغى الذهاب إلى باب المنزل الرئيسي ولكن حذائها ذي الكعب العالي فعلها فتزحلقت إلى الخلف وسقطت بالمياه، وجدت نفسها تغوص للأسفل، كانت تظن أن حمام السباحة ليس عميقاً بما يكفي ولكن اتضح انه عميق كحمامات السباحة الأخرى، رآها تغوص إلى الأسفل فأدرك أنها تغرق وقد اعترفت له للتو أنها لا تجيد السباحة، أسرع يقفز خلفها ويغوص ساحباً إياها للأعلى، وما إن صعدت للسطح حتى تعلقت بكتفيه فطالع عيونها بنظرة حب خالصة طالعته بمثيلتها لثوان ظلت نظرات أعينهم متشابكة ترفض الأهداب أن تفض هذا التشابك حتى فعلتها آيات وأشاحت بعينيها بعيداً عنه قائلة:.
"
23	"احمم بيتهيألي نطلع بقى من حمام السباحة، الظاهر ان كان لازم تطبيق عملي عشان أفهم تقصد إيه.
"
24	"لتعود بعينيها إليه قائلة:
"
25	"واوعدك اني مش هنزل حمام سباحة تاني غير مع جوزي.
"
26	"انا زوجك آياتي ولا زوج لكِ غيري.
"
27	"اكتفي بابتسامة باهتة وهو يسحب يدها إلى طرف الحمام، يساعدها على الصعود ثم يصعد خلفها بخفة قبل أن يقول:
"
28	"تعالي هوريكي أوضتك، متنسيش اول ماتدخليها تغيري هدومك علطول عشان متبرديش.
"
29	"حاضر يابابا. أي أوامر تانية.
"
30	"تحبي أساعدك؟
"
31	"طاهر!
"
32	"مش انا بابا؟
"
33	"لا ياخفيف. انت طاهر. طاهر وبس.
"
34	"تعرفي ان اسمي حلو قوي من بين شفايفك.
"
35	"لا انت أكيد اتجننت، جرالك ايه من ساعة ماجينا إيطاليا؟
"
36	"وقعت في الحب.
"
37	"طالعته بحيرة فأردف قائلاً:
"
38	"حب البلد. انتِ ايه اللي جرالك؟ من ساعة ماجينا وانتِ فاهماني صح. قصدي غلط.
"
39	"هزت رأسها بيأس وابتسمت رغما عنها وهي تقول:
"
40	"قدامي ياطاهر، هما ساعتين نوم ونرجع طبيعيين من تاني، انت مش انت وانت مسافر.
"
41	"سبقته للداخل فتبعها وهو يبتسم بدوره هامساً:
"
42	"ولا ألف ساعة نوم هتغير احساسي من ناحيتك ياحبيبتي.
"
43	"كانت تجول في مكانها لا تستطيع الجلوس في مكان واحد، تنتظر بفارغ الصبر رؤية غريمتها، بينما جلست السيدة كريمة مع الصغير تداعبه، تلقى عليها نظرة كل فترة فتبتسم بغموض ثم تعاود مداعبة الصغير، صوت سيارة بالخارج أخذها إلى النافذة فوقفت تتطلع إليه وهو يهبط من السيارة، يلتف حولها إلى الجهة الأخرى ويفتح الباب لتنزل هي، فاتنة شقراء قصيرة ورشيقة منحته ابتسامة خلابة قبل أن تسبقه للمنزل فاغلق الباب وتبعها، توقف فجأة ووجدته ينظر مباشرة إليها، تراجعت بسرعة لا تدري هل لمحها أم لا؟ أسرعت تجاه السيدة كريمة تجلس جوارها، رن جرس الباب فأسرعت الخادمة تفتحه، لتدلف هذه الشقراء بابتسامة واسعة قائلة:.
"
44	"ماما كريمة وحشتيني.
"
45	"ارتسمت ابتسامة مشرقة على وجه كريمة وهي تتقبلها بأذرع مفتوحة ارتمت عليّة فيهما بينما تقول الأولى بحنان:
"
46	"انتِ كمان وحشتيني يالولو، نورتي مصر كلها.
"
47	"خرجت من بين ذراعها تطالع الصغير بعيون حائرة، فوجدت السيدة كريمة تقول بارتباك واضح:
"
48	"ده يبقى صلاح ابن صلاح ودي خالته مروة.
"
49	"ألم عبر المقلتين وربض فيهما وارتعاشة في الثغر عبرت بوضوح عن مشاعرها بهذه اللحظة قبل أن تتجاهل مروة كلية مستديرة إلى ماهر الذي وقف بعيدا يطالعهم بملامح خالية من التعبير، اقتربت منه قائلة بعتاب ظهر في صوتها وكلماتها:
"
50	"ليه مقلتليش ياماهر؟ ليه خبيت علية؟
"
51	"حزن ظهر بعينيه ممتزجاً بالألم وهو يقول:
"
52	"خفت أجرحك.
"
53	"وأنا كدة ماانجرحتش؟ كان لازم تقولي.
"
54	"أمسك ذراعها قائلاً:
"
55	"مقدرتش.
"
56	"إلى هنا وكفى، عاطفته التي يتحدث بها معها، خوفه عليها كل هذا كان أكبر من احتمالها، نهضت وكادت أن تغادر المكان ولكن صوت هذه الفتاة استوقفها وهي تقول بحدة:
"
57	"رايحة على فين ياهانم؟
"
58	"استدارت مروة تطالعها بدهشة فأردفت عليّة بحقد:
"
59	"جاية تعملي زي أختك وزي ماخدت مني صلاح عايزة تاخدي ماهر مش كدة؟
"
60	"نهرها ماهر قائلا:
"
61	"عليّة ميصحش اللي انتِ بتقوليه ده؟
"
62	"استدارت إليه تقول بألم:.
"
63	"أمال ايه اللي يصح؟ إن أقف ساكتة وهي بتخطفك مني زي مااختها خطفت مني صلاح، مش هسمحلها انت فاهم.
"
64	"كادت مروة ان تنهرها مدافعة عن نفسها ولكن السيدة كريمة أمسكت يدها مشيرة لها بالصمت، فصمتت مجبرة ولكنها أقسمت ان زادتها هذه اللعينة ستخمشها كقطة شرسة ولن تهتم بالعواقب.
"
65	"امسك ماهر يدها قائلاً:
"
66	"محدش هيقدر ياخدني منك، احنا الاتنين مخطوبين وبإذن الله هنتجوز، مروة خالة صلاح. خالته وبس.
"
67	"قال كلماته الأخيرة وهو ينظر إلى مروة التي لم تستطع الاحتمال اكثر فهربت من المكان بسرعة وكأن الشياطين تطاردها، بينما عاد ماهر بعينيه إلى عليّة يقاوم ألم قلبه وهو يقول:
"
68	"انا عايزك تتطمني، مفيش حد ممكن يفرق بينا. أبداً.
"
69	"دلفت إلى حضنه ووضعت رأسها على صدره فضمها يربت على رأسها، يتطلع إلى والدته التي أرسلت إليه نظرة حزينة مشفقة أغلق أهدابه عنها حتى لا تسقط دموعه مجدداً وتعبر عما يشعر حقاً ووقتها لن تكون الأمور محمودة العواقب.
"
70	"طرق قوي على الباب جعلها تترك قشارة الخضار من يدها وتسرع إليه لتفتحه، ما أن رأت إبنتها حتى قالت ببشر:
"
71	"سعاد حمد الله ع السلامة جيتي امتى؟
"
72	"دلفت إلى المنزل تنظر بداخله قائلة:
"
73	"من ساعة ياماما، فين بابا؟
"
74	"ها. بابا. آه. عند عمك متبولي.
"
75	"استدارت تواجهها قائلة:
"
76	"شفتي انتِ قلتي ايه. عند عمي متبولي. عمي. يعني بالنسبة لي راجل كبير في سن عمي، امال بالنسبة لنهال يبقى ايه؟ جدها ياماما؟
"
77	"شحب وجه والدتها بينما ظهرت نهال على عتبة باب حجرتها بعيون باكية قبل أن تنطلق إلى أحضان أختها حين فتحت لها ذراعيها، ضمتها سعاد قائلة بحنان:
"
78	"قلتلك متخافيش يانهال، محدش هيقدر يإذيكي طول ماانا عايشة.
"
79	"قصدك إيه ياسعاد؟ وهو أنا لما أسترها ابقى بأذيها.
"
80	"استدارت سعاد تواجه أباها الذي وقف على عتبة باب منزلهم مكفهر الملامح وهو يطالعهم بعيون اشتعلت بالغضب، لتستقيم سعاد تستجمع كل شجاعتها وهي تقول بثبات:.
"
81	"السترة مش بيت يتقفل علي الواحدة وتلاقي فيه اللقمة والهدمة يابابا، السترة انها تلاقي جنبها زوج بيحبها و يحافظ عليها من قلوب قاسية مبترحمش، السترة انها تعيش بكرامتها جوة البيت ومتتهانش، السترة انها تحس انها انسانة مش حيوانة دفع فيها صاحبها فلوس وبقي يبيع ويشتري فيها على مزاجه، تسترها يعني تسلمها لراجل بجد يعرف قيمتها ويقدرها ويعاملها بما يرضي الله، يكون بيته ليها مودة وسكن مش اي بيت وخلاص.
"
82	"قال والدها بحنق:
"
83	"ملكيش دعوة باختك ياسعاد وخليكي في نفسك.
"
84	"مش هينفع، الساكت عن الحق شيطان أخرس وانا سكت كتير، سكت وأنا شايفاك بترميني لأول راجل دق بابي عشان معاه فلوس رغم انك كنت عارف انه ميناسبنيش زي ماسكت زمان وانا شايفاك بتعامل ماما وكانها عدوتك مش شريكة حياتك وكل ده ليه؟ عشان اختها رفضتك. طب هي ذنبها إيه؟
"
85	"اخرسي ياإما والله العظيم هقتلك وأدفنك مكانك هنا ومحدش هيعرفلك طريق.
"
86	"قالت سعاد بمرارة وعيون دامعة:
"
87	"تعملها ياعم توفيق. وهو من امتى كنا بنحس ان انت ابونا واحنا بناتك، من امتى حسينا بحنيتك علينا؟ وكأنك بتكرهنا لإننا ربطنا امنا بيك.
"
88	"رفع يده ليصفعها فاغمضت عيناها بقوة تنتظر صفعة مؤلمة ولكن لا بأس لقد اعتادت الصفات ولن يضيرها صفعة أخرى في سبيل أختها.
"
89	"شهقة من امها يتبعها صوت والدها الحانق وهو يقول:
"
90	"انت اتجننت ياواد انت؟
"
91	"فتحت عيناها لتجد محمد أمامها يمسك بيد والدها قبل أن يصفعها، انزل يده ببطئ وهو يقول له بهدوء:
"
92	"الجنان ان اسيبك تمد إيدك عليها بعد كل اللي شافته ولسة بتشوفه بسببك لأ ومش مكفيك هي، كمان رايح ترمي بنتك لراجل قدك.
"
93	"قال توفيق بغضب:
"
94	"وانت مالك يابني آدم انت، ايه اللي حشرك بينا؟ انا مش قلتلك آخر مرة اني مش عايز أشوف وشك هنا.
"
95	"عقدت سعاد حاجبيها بينما قال محمد بعيون اشتعلت بالغضب لكنه حافظ على هدوئه قائلاً:.
"
96	"المرة اللي فاتت كنت جاي ليا عندك طلب ولما رفضت وطردتني انا نفذت كلامك مش احتراماً ليك، لأ. لكن احتراماً لخالتي اللي طلبت مني احافظ على بيتها ببعدي عنه.
"
97	"أطرقت خالته رأسها بحزن فازداد انعقاد حاجبي سعاد وهي تتساءل عن مغزى هذا الكلام الغامض، لتترجم سؤالها إلى كلمات قائلة:
"
98	"يعني ايه الكلام ده؟ ازاي بعدك عن بيتنا يامحمد هيحافظ على بيت أمي؟
"
99	"تأملها محمد بنظراته العاجزة، تحدثت مقلتيه بكلمات لم تخرج من شفتيه ولكنها اوصلت رسالته فاتسعت عينا سعاد بينما يؤكد أباها ما وصلها بكلمات الساخرة وهو يقول:
"
100	"البيه كان عايز يتجوزك، فاكرني كنت هسلم بإيدي بنتي لإبن عدوى، ده انا أسلمها لكلب زي جوزها ومسلمهاش ليك ياابن عز.
"
101	"توفيق!
"
102	"اخرسي ياولية مسمعش صوتك، مش كفاية مستحمل قرفك تلاتين سنة، يمين بالله لو اتكلمتي لأكون مطلقك بالتلاتة.
"
103	"أطرقت سميرة برأسها في انكسار أنً له قلب سعاد لتنتفض من صدمتها وهي تواجه أباها قائلة:
"
104	"سيبك مني ومن محمد ومن حياتي اللي اتدمرت بسببك، واسمعني كويس لاني مش هعيد كلامي، مش ممكن هسمحلك تدمر حياة اختي هي كمان ولو حصلت هتشوف واحدة تانية خالص غير سعاد اللي عرفتها، انا يمكن أسامح في حقي لكن اختي لا هسمح لحد يإذيها ولا ييجي عليها. مفهوم؟
"
105	"قال توفيق ساخراً:
"
106	"وهتعملي ايه لوحدك بقى يابنت سميرة؟
"
107	"هي مش لوحدها أنا معاها.
"
108	"ميهمنيش، انتوا ولا حاجة. عيال اقدر بكلمة واحدة بس لرجالة الحاج متبولي أخليكم تبوسوا رجلي عشان ارحمكم من اللي هتشوفوه على ايديهم. وبرضه مش هرحمكم.
"
109	"ضحكة ساخرة اطلقتها سعاد أثارت القلق في نفس توفيق فلم يراها قبلاً بهذه القوة، يتساءل عن السبب، قبل أن تقول هي بشماتة:
"
110	"احنا مش لوحدنا على فكرة ورجالة عم متبولي ميقدروش يعملوا حاجة جنب اللي معانا.
"
111	"عقد توفيق حاجبيه قائلاً:.
"
112	"اللي معاكم. قصدك مين؟
"
113	"اقتحم بعض الرجال البيت فجأة، شعر توفيق بالخوف يدب في اوصاله وهو يراهم مجموعة من الرجال ضخام الجثة مدججين بالسلاح، تحمل ملامحهم صرامة وقسوة وكأنهم ينتظرون فقط إشارة من سعاد حتى يدكون المنزل دكاً. من أين جاءوا وكيف تحملت سعاد تكاليف إحضارهم إليها ليدعموها؟
"
114	"قلت إيه بقى؟ آخد نهال وأمشي برضاك ومش هتشوف وشنا تاني، ولا أخدها غصب عنك ووقتها هتترجاني عشان أرحمك من ايديهم وبرضه مش هرحمك ياعم توفيق.
"
115	"تطلع إلى الرجال بنظرة خوف أظهرت مدى جبنه الحقيقي خاصة وهو يعود إليها بنظراته يهز راسه موافقاً دون كلمة.
"
116	"احتلت مقلتيها نظرة احتقار وجهتها له، قبل أن تلتفت لأمها تدرك انها شاركت والدها جريمته في حقها ولكنها تعلم انها كانت مجبرة لا حيلة لها لتقول بعطف:.
"
117	"جاية معانا ياماما؟
"
118	"رفعت إليها والدتها عينين خجلتين وهي تقول:
"
119	"مش هينفع أسيبه لوحده يابنتي؟
"
120	"قالت سعاد بصدمة:
"
121	"لسة باقية عليه بعد اللي عمله فيكي، لسة عايزة تقعدي معاه وانتِ عارفة انه بيحب واحدة تانية. أختك شقيقتك؟
"
122	"أطرقت والدتها مجدداً بألم، لتهز سعاد رأسها بيأس قبل أن تأخذ بيد اختها وتمشي يصحبها محمد وما ان خرجا من المنزل حتى خرج الرجال خلفهم بينما سقطت دموع سميرة تباعاً في ألم وهي تجلس على أقرب كرسي لتنتفض على صوت الطاولة التي قلبها زوجها غضباً، تهز رأسها بدورها في يأس.
"
1	"حمد الله ع السلامة ياأشرف. كنت فين ياجدع؟ مهاجر ولا مسافر؟
"
2	"كنت في سجن ياأخويا.
"
3	"سجن؟ ليه؟ عملت إيه بس؟وخرجت ازاي؟
"
4	"جلس أشرف على أقرب كرسي قائلاً بسخرية:
"
5	"بلغت عنك.
"
6	"انتفض مغاوري وهو يتلفت ذات اليمين والشمال قائلاً:
"
7	"بقى كدة ياأشرف تبيعني بعد كل اللي عملته عشانك، مكنش العشم ياأخويا.
"
8	"ابتسم أشرف قائلاً:
"
9	"أقعد ياعبيط انا بهزر معاك، وصبح على أخوك لإنه خرمان واتحرم بقاله كام يوم من اصطباحته.
"
10	"جلس مغاوري وقد عاد اللون إلى وجهه يخرج من جيبه كيساً إلتقطه أشرف بلهفة يفتحه ويستنشق مابه بينما يقول الأول بحيرة:
"
11	"انت كنت في السجن صحيح؟
"
12	"أمسك أشرف رأسه يغمض عيناه وقد سري السم في شرايينه يتلون الكون من حوله من جديد قبل أن يفتح عيونه التي احمرت تأثراً بتعاطيه فصارت كلون الدم، يطالع مغاوري قائلاً بلسان ثقل قليلاً:
"
13	"كنت في مصحة. سجن نضيف يعني، دقت هناك المر والعذاب وطلعت روحي.
"
14	"طب إيه اللي جبرك ياخويا تعمل كدة؟
"
15	"الطمع. كنت فاكر اني هقدر أبطل الهباب ده وأكون إنسان جديد على رأي شعبولا. رسملي بيه كبير البحر طحينة وقالي لو بطلت هشتغل في مصنعه بمبلغ محلمش بيه، ده غير اني قلت وقتها حياتي هتتصلح مع مراتي وأمي بس طلعت انسان ضعيف قوي مقدرتش اتحمل العذاب اللي كنت بعيشه كل ليلة. سكاكين كانت بتقطع في جسمي
"
16	"وراسي كانت بتنفجر، كنت افضل اخبطها لغاية مايغمي عليا.
"
17	"هز مغاوري رأسه قائلاً:.
"
18	"الواد عكاشة حاول يبطل زيك بس من تاني يوم جه عندي ياخد اصطباحته، حكالي عن العذاب اللي شافه لما حاول، بس على ايه تتعذبوا؟ التموين موجود وأنا جاهز والدنيا حلوة ولا إيه؟
"
19	"إلا قولي يامغاوري. انا عمري ماشفتك بتضرب هيروين ولا بتشرب حتى سيجارة حشيش. هو طباخ السم مش بيدوقه برضه؟
"
20	"ظهر الارتباك على وجه مغاوري قائلاً:.
"
21	"ها. آه طبعاً بيدوقه. عيب عليك ياجدع، بس انا صاحب مزاج احب ادوقه وانا لوحدي أو مع مزة مش مع خناشير زيكم.
"
22	"حقك ياكبير. المهم شوفلي بقى مكان أبات فيه يومين.
"
23	"قطب مغاوري جبينه قائلاً:
"
24	"ليه. انت مش هتروح على بيتك؟
"
25	"هز أشرف رأسه قائلاً:.
"
26	"لا. ده اول مكان هيدوروا فيه عليا. انا كنت هروح لسعيد، الوحيد يعني اللي كان يعرف بموضوع المصحة دي بس تليفونه مقفول فجيتلك طوالي. هستني يومين في اي مكان تشوفهولي وأول ماالأمور تهدي هروح.
"
27	"ربت مغاوري على يد أشرف قائلاً:
"
28	"المكان موجود ياأخويا، البيت بيتك ومطرحك تقعد فيه لما تزهق.
"
29	"ابتسم أشرف قائلا:
"
30	"ده العشم ياصاحبي. هقوم أريح بقى شوية، بقالي كتير منمتش نومة طبيعية.
"
31	"قوم ياأخويا قوم، ريح في تاني أوضة ع الشمال، انا كمان هنزل مشوار وارجع أسهرك سهرة ملوكي.
"
32	"هز أشرف رأسه وهو ينهض مترنحاً يحاول الوصول للحجرة بينما يتابعه مغاوري بعينيه هامساً:
"
33	"آل عايزني أدوقه آل. وأنا أهبل زيكم أضيع فلوسي وصحتي ع السم ده؟ مستحيل طبعاً.
"
34	"دلف محمد إلى المنزل فوجد والدته تصلي، جلس جوارها وما ان ختمت صلاتها حتى قبل يدها، ابتسمت قائلة:
"
35	"ربنا يراضيك ياابني.
"
36	"أيوة كدة ياست الكل ادعيلي، محتاج قوي دعواتك الفترة الجاية.
"
37	"توجس قلبها خيفة وهي تقول:
"
38	"انت خلاص نويت؟
"
39	"رفع الورق بيده أمامها قائلاً:
"
40	"هسافر آخر الأسبوع بإذن الله.
"
41	"ترقرقت الدموع بعينيه على الفور فقال محمد بلوعة:
"
42	"لا ياأمي أبوس إيدك بلاش الدموع دي، أنا مقدرش أشوفها في عينيكي، بتضعفني وتوجعني وأنا فيا اللي مكفيني.
"
43	"مسحت دموعها قائلة:
"
44	"بعيد الشر عنك ياحبيبي من الوجع، خلاص مبعيطش اهو، انا حتى مبسوطة وفرحانة كمان.
"
45	"ابتسم بحزن قائلاً:
"
46	"مبتعرفيش تكدبي ياطيبة.
"
47	"اعمل ايه بس؟ هتوحشني يامحمد. انا مليش في الدنيا دي غيرك، مين بس اللي بياخد باله مني ومن مواعيد الدوا بتاعي؟ مين اللي بيصبح علية ويمسي ويقولي منورة حياتي ياست الكل؟ مين اللي نفسه بس في البيت بيخليني اقوم من فرشتي عشان أقعد معاه واحس اني حية؟مش انت ياضنايا؟
"
48	"اغروقت عيناه بالدموع قائلا:.
"
49	"كفاية ياأمي. متزوديهاش عليا. انا مش هسيبك وأسافر كتير كلها أسبوعين تلاتة هظبط أموري وأبعتلك تجيلي.
"
50	"الأسابيع هتبقى شهور والشهور هتبقى سنة هي الغربة بالساهل. وياعالم الوجوه هتتلاقي من تاني ولا هقابل وجه كريم قبل ما...
"
51	"قبل يدها قائلاً:
"
52	"بعيد الشر عنك ياأمي متقوليش كدة الله يرضى عنك. خلاص مش مسافر. هقعد معاكِ هنا ومش هسيبك. انتِ أهم عندي من الدنيا دي كلها. اهم عندي من نفسي.
"
53	"ربتت على يده قائلة بحنان:.
"
54	"لو كنت لفيت الدنيا دي كلها مكنتش لقيت ابن بطيبتك وحنيتك يامحمد، سافر ياابني. سافر وهدعيلك وبإذن الله هتتيسر أمورك ياضنايا.
"
55	"كانت قدماها تطويان الأرض بإتجاه حجرة الطعام وقد عرفت من الخادمة ان السيد ماهر قد عاد صباح اليوم، تباً لقلب افتقده حد الجنون، لم يمضي على الفراق سوي يوم واحد بدا كدهر أنهك القلب شوقاً، دلفت إلى حجرة الطعام فتركزت عيناها على مقلتيه اللتان تعلقتا بها، عيون في لون الدخان أطلقا عليها سحراً لم تستطع فك طلاسمه والأدهي أنها لا ترغب في هذا رغم كل شيء، تحبه كما لم تحب من قبل وتدرك أن الحب لعنة ان أصابت قلب فمن المستحيل الافلات منها.
"
56	"وجدت صوتها يهمس قائلاً:
"
57	"صباح الخير.
"
58	"قالت السيدة كريمة بابتسامة بشوشة:
"
59	"صباح الخير يابنتي واقفة بعيد كدة ليه؟ قربي واقعدي عشان تاكلي.
"
60	"اقتربت من الطاولة دون أن ينقطع اتصال عيونهم، جلست وهي تقول:
"
61	"حمد الله على السلامة.
"
62	"تأمل ملامحها وكأنه يتشرب منها قائلاً:
"
63	"الله يسلمك.
"
64	"صحيح ياماهر، انت كنت قايل هتغيب كام يوم في القاهرة، هو يوم واحد ورجعت. حصل حاجة هناك؟
"
65	"اضطر لقطع اتصال الأعين وهو يطالع والدته قائلا:.
"
66	"لا ياماما محصلش حاجة، كل الحكاية انكم وحشتوني.
"
67	"قال كلمته الأخيرة وهو يعود بنظراته إلي مروة التي تسارعت خفقاتها بقوة فأطرقت برأسها حتى لا يظهر الحب جلياً على ملامحها بينما سمعت كريمة تقول بخبث:
"
68	"وحشناك. قلتلي. يعني مضيت العقد ولا هتسافر تاني؟
"
69	"رفع فنجال قهوته يرشف منه رشفة وهو يقول:.
"
70	"احنا مضينا العقود الابتدائية وهسافر تاني عشان نمضي العقد النهائي ونسجله، وقتها ممكن آخدك عشان تزوري الحسين زي ماكنتِ عايزة ولو مروة حبت تيجي هي وصلاح عشان تزور صاحبتها انا معنديش مانع.
"
71	"رفعت وجهها تقول بلهفة:
"
72	"ياريت.
"
73	"ابتسم ماهر ابتسامته الحانية التي تجعله اكثر جاذبية فترفع من وتيرة خفقاتها حد الجنون، عادت تطرق برأسها فاتسعت ابتسامته قائلاً:.
"
74	"يبقى اتفقنا. بالمناسبة ياماما. هي فين عليّة؟ دادة منيرة قالتلي انها مش في البيت وخرجت من بدري.
"
75	"ضمت مروة قبضتها بقوة، تشعر بالغيرة تحرقها ماان يبدي اهتمام بعليّة، تدرك ان لها الحق فيه كخطيبته ولكنه الحب الذي تكنه له مايجعلها غير قادرة على تقبل اهتمامه بأنثي غيرها حتى وان كانت خطيبته.
"
76	"والله عليّة بقالها يومين مش على طبيعتها ياماهر، مش عارفة جرالها إيه؟ علطول حزينة وقاعدة في اوضتها، انا خايفة تعمل حاجة في نفسها زي المرة اللي فاتت.
"
77	"المرة الماضية. هل حاولت عليّة الانتحار سابقاً؟
"
78	"قطب ماهر جبينه قائلا:
"
79	"وهي فين دلوقت؟
"
80	"أكيد في النادي. ده المكان اللي ممكن تكون فيه من بدري كدة.
"
81	"هز رأسه وكاد ان يقول شيئاً ولكن رنين هاتف مروة قاطعه، لتطالع مروة الشاشة بارتباك قبل أن تقول:.
"
82	"ده مراد. عن اذنكم هرد عليه.
"
83	"أخذت الهاتف وابتعدت فتجهمت ملامح ماهر وقبض يده بقوة بينما تتابعه والدته، تبتسم بداخلها وقد أدركت أن والدها تنهشه الغيرة في هذه اللحظة، عادت مروة إليهما قائلة:
"
84	"هو ممكن ياكريمة هانم تاخدي بالك من صلاح؟ هروح النادي ساعتين وراجعة علطول.
"
85	"كادت كريمة ان تجيب ولكن صوته الحاد قاطعها وهو يقول:
"
86	"رايحة النادي ليه؟
"
87	"قطبت جبينها تتعجب من لهجته الحادة، تقول بحيرة:.
"
88	"عادي يعني وهم الناس بيروحوا النادي ليه؟
"
89	"متستفزنيش يامروة ومتجاوبيش سؤال بسؤال.
"
90	"اهدي ياابني.
"
91	"استنى انتِ ياماما أما أشوف الهانم رايحة النادي ليه؟
"
92	"انا مش شايفة أي سبب لأسلوبك ده معايا.
"
93	"حضرتك رايحة النادي مع مراد اللي بقيتي بتقولي اسمه كدة من غير ألقاب وكأنه متربي معاكِ. مش كدة؟
"
94	"إنه يغار. نعم يغار. وبقوة. لم يبد هذه الغيرة تجاه عليّة حتى وهي ترقص مع غيره بينما يبديها تجاهها لمجرد نطقها اسم صديقه دون ألقاب، هل يمكن أن يفرح القلب أكثر؟
"
95	"نظرتها إليه جعلته يدرك أنها نفذت إلى أعماقه وعلمت كيف يشعر الآن بالتحديد. ليلعن قلبه الخائن الذي يعشقها ثم يطلب منها الفراق والآن يحاسبها على المضي قدما بحياتها، هل توقع ان تعش هي راهبة بينما يتزوج هو من أخرى؟ تبا فكرة زواجها من آخر تقتله فما بالك لو أصبحت حقيقة. لم يعد يستطيع المكوث أكثر ووالدته تطالعه بنفس النظرة وكأن الاثنان يلومانه على حب يخفيه بالقلب وتضحية يقوم بها من أجل احساس بالذنب يتملكه. فهل هو على صواب أم علي خطأ؟ في هذه اللحظة لا يدري حقاً.
"
96	"نهض يترك منشفته على الطاولة ويتجه للخارج بخطوات واسعة، بينما التفتت كريمة إلى مروة قائلة:
"
97	"روحي يابنتي النادي وانا هاخد بالي من صلاح.
"
98	"لأ خلاص هتصل واعتذرله..
"
99	"قاطعتها قائلة:
"
100	"تعتذري ايه بس؟ روحي وقضي وقت حلو في النادي، مراد دمه خفيف وهتتبسطي وياه. أنتِ من ساعة ماجيتي وانتِ قاعدة في البيت مبتخرجيش. قومي يابنتي عيشي سنك.
"
101	"ظهر التردد على وجه مروة قبل أن تهز رأسها بالايجاب.
"
102	"توقفت عن الجري تثني جذعها وتمسك ركبتيها تلهث من كثرة الركض، تحاول أن تطغى بالمجهود على التفكير ولكن هيهات تتردد كلماته في أذنها فتسمع صداهم يتردد بجنباتها. هل هي حقاً كما أخبرها مراد؟ تحاول أن تجعل طبيعتها مناسبة لمن تريده، تارة ضعيفة وتارة قوية بينما هي مزيج من الاثنين، استقامت تزفر وهي تمسح بيدها على شعرها القصير، تتعجب من صراع ملك عليها جوارحها، تتساءل لماذا انتفض جسدها وتسارعت خفقاتها حين أعرب لها عن حبه؟ انتابتها مشاعر جارفة حتى أنها أسرعت بالهرب من أمامه كي لا تضعف وتستسلم لقوة مشاعره التي ظهرت بمقلتيه ونبراته. تخشي التخلي عن قدرها وهو الزواج من العائلة كما كان والدها دوماً يردد على مسامعها.
"
103	"لا أحد قد يحبك كابن عمك.
"
104	"لا أحد سيحافظ عليكِ مثله.
"
105	"هو الذي سيحميكي من كل الشرور.
"
106	"هو الذي سيكون راغباً فيكِ وليس في أموالك.
"
107	"لا تنظري لغيره. لا تفكري بسواه.
"
108	"كوني له وحده مهما كان.
"
109	"وقد كانت لصلاح، أحبته من كل قلبها ووضعت فيه أمانيها ثم كانت لماهر رغم ان القلب ظل يخلد ذكرى رجل واراه الثري، ولكن علاقتها بماهر شابها الأمان تدرك انه مثلها جرحه الحب فصار مُحرماً عليه، تربطهما علاقة دم وثقة لا تنفصم. حتى البارحة حين صارحها مراد بحبه فوجدت نفسها تفكر فيه في كل لحظة، وكأنه احتل جزء من قلبها بالماضي حين كانوا رفقاء وكبر هذا الجزء تدريجياً دون أن تشعر ليكشف عنه الغطاء تماماً حين واجهها بمشاعره، والآن ماذا تفعل؟ هل تتخلى عن أمانها وتستسلم لعواطفها مجدداً. هل تستطيع أن تثق فيه كثقتها بماهر؟
"
110	"تنهدت وهي تدرك أنها في هذه اللحظة يتغلب ضعفها على قوتها فتخشي القادم وتؤثر امان الحاضر، ستذهب لتأخذ حماماً وتبدل ملابسها ثم تعود للمنزل وتتصل بماهر تطلب منه تعجيل عقد قرانهما لتحسم هذه الأفكار وتقضي عليها بالكامل.
"
111	"ممكن نتكلم بصراحة أكتر يامراد؟
"
112	"طالعها مبتسماً وهو يقول:
"
113	"أكيد طبعاً.
"
114	"انت عايز مني ايه؟
"
115	"قطب جبينه قائلاً:
"
116	"صداقتك يامروة، انتِ انسانة رقيقة وطيبة وأكيد اي حد يتمنى تكوني صديقته.
"
117	"تراجعت في مقعدها قائلة:
"
118	"كان ممكن أصدق الكلام ده قبل مافيه حاجات بينتلي انك قاصد ماهر بخروجك معايا.
"
119	"تأملها للحظة قبل أن تنفرج أساريره قائلاً:
"
120	"ذكية فعلا وصريحة ومباشرة. انتِ من البنات اللي فعلا بتعجبني يامروة يمكن كنت حبيتك لو...
"
121	"صمت فقالت مروة بحزم:
"
122	"لو مكنتش بتحب عليّة. مش كدة؟
"
123	"عقد حاجبيه قائلاً:
"
124	"ازاي عرفتي؟معتقدش اني واضح قوي بالشكل ده؟
"
125	"الحب بيبان من أقل حاجة، وانت يوم الحفلة بان الحب في كلامك ونظرة عيونك ليها، لدرجة اني خفت ماهر ياخد باله وتحصل مشكلة.
"
126	"خفتي عليه ولا عليا؟
"
127	"طالعته ببرود فأردف مبتسماً:
"
128	"عليه طبعاً. عموماً ياستي متخافيش. ماهر عارف اني بحبها، يمكن مااتكلمناش في الموضوع بس انا متأكد انه حاسس.
"
129	"وانت كمان حسيت انه مهتم بيا فحبيت تردهاله وتاخدني منه. مش كدة؟ عموماً أحب أطمنك واقولك اني مش في دماغه أساساً فياريت تطلعني انا كمان من دماغك.
"
130	"ابتسم قائلاً:
"
131	"انا شايف انه مش مهتم بيكِ بس. لأ كمان بيحبك.
"
132	"كادت ان تعارضه ولكنه قاطعها قائلاً:.
"
133	"أنتِ قلتي الحب بيبان من كلمة او نظرة واللي عمله ماهر يوم الحفلة اكتر من كدة بكتير، مش قادرة تشوفي مشاعره او بتكدبيها فانتِ حرة، لكن لازم أوضح اني مش انسان وحش لدرجة اني اعمل اللي قلتيه من شوية. لو كنت عايز أخون صاحبي او أأذيه كنت خدت منه عليّة، على الأقل بحبها وهي بتحبني حتى لو لسة معترفتش بده لنفسها.
"
134	"عقدت مروة حاجبيها قائلة:
"
135	"أمال بتعمل كدة ليه؟
"
136	"خدمة لحد بحبه وبقدره، حب يشوف مشاعر ماهر هتتحرك وياخد موقف ويتمسك بحبه ولا هيفضل الواجب عنده أهم من روحه. مش هنكر اني نفسي يفوق قبل ما الكل يخسر وأولهم قلبي لو فضل متمسك بغباؤه.
"
137	"من فضلك متقولش عليه غبي.
"
138	"الظاهر ان المشاعر متبادلة. عموماً كدة أحسن.
"
139	"ممكن اعرف مين اللي طلب منك الخدمة دي؟
"
140	"آسف دي أمانة.
"
141	"طيب من فضلك وصل للي طلب منك الخدمة دي ان شاكرة أفضاله ومستغنية عنها، مش أنا اللي ممكن تإذي حبيبها او تلوي دراعه عشان يتمسك بيها، ماهر مش صغير وقادر يعرف هو عايز إيه وإن فضّل واجبه على حبه فده قراره اللي فهمته دلوقتي ولازم أحترمه، هو عارف قد ايه عليّة محتاجة الأمان قبل الحب وقادر يديهولها، ومش هاجي وأبعده عنها زي ماأختي بعدت عنها صلاح. ماهر بيضحى بحبه عشان بنت عمه اللي متمسكة بيه وحاطة أملها فيه وأنا كمان لازم أعمل زيه وأضحي، عليّة حالتها النفسية مش مستقرة وممكن تعمل في نفسها حاجة لو....
"
142	"لو سابني زي صلاح ماسابني. مش كدة يامروة؟
"
143	"نهضت مروة تستدير إلى محدثتها بهلع بينما حدجها مراد عاقداً حاجبيه، لتقترب منها مروة قائلة:
"
144	"ماهر مش ممكن يسيبك، انسى الكلام اللي سمعتيه دلوقتي ارجوكِ.
"
145	"طالعتها عليّة بعيون دامعة وهي تقول:
"
146	"خايفة عليا أنتِ كمان. خايفة انتحر مش كدة؟
"
147	"وتنتحري ليه بس؟ طيب هتسيبي ماهر لمين؟
"
148	"ليكِ. ماهر مش عايز غيرك أنتِ. مش ده اللي قلتوه؟
"
149	"قلتلك انسى اللي قلناه وامشي ورا احساسك.
"
150	"ماهو احساسي اللي قاللي من اول يوم انك أخدتيه مني خلاص.
"
151	"انا مخدتش حد ومش عايزة حد. أقولك انا هرجع القاهرة، هبعد عنكوا خالص عشان ترتاحوا مني.
"
152	"وصلاح؟!
"
153	"جرت دموعها على وجنتيها قائلة:
"
154	"هاجي أزوره. بس أرجوكِ تنسى اي حاجة اتقالت هنا وارجعي لماهر. اتجوزيه. عيشي عشانه واوعى تفكري تإذي نفسك مرة تانية. لو حصل ماهر هيموت من احساسه بالذنب.
"
155	"اخذت حقيبتها ومسحت دموعها وهي تسرع مغادرة بينما تتابعها عليّة بعيون حائرة، انتفضت على يد وضعت على كتفها وصوته المهتم يصلها وهو يقول:
"
156	"أنتِ كويسة ياعليّة؟
"
157	"استدارت إليه تقول بمرارة:
"
158	"إيه خايف اعمل في نفسي حاجة انت كمان؟ خايف أموت وتشيل الذنب.
"
159	"وضع يده على فمها قائلاً:
"
160	"بعيد الشر عنك. أنتِ متعرفيش حالتي كانت عاملة ازاي لما قطعتي شرايينك وفضلتي في المستشفى بين الحيا والموت 3 أيام بلياليهم.
"
161	"ليمسك يدها اليسرى يمر بإبهامه على ندوب رسغها يغمض عيناه قائلاً:
"
162	"كنت مبنامش. قاعد جنبك ليل ونهار. ماسك ايدك وبدعي ربنا مايحرمنيش منك، ياخد عمري ويديهولك بس أشوفك صاحية من تاني، لغاية لما فقتي وفتحتي عيونك حسيت بروحي بترد فيا، ولما سألتي عن ماهر.
"
163	"فتح عيونه لتظهر في مقلتيه ناراً أشعلت مشاعرها وهو يردف:.
"
164	"ورغم اني قريتها في عنيكِ. بتدوري على امانك فيه وهتتعلقي بيه عشان تعيشي، ورغم نار حسيتها بتحرقني بس خرجت ندهتله علطول وانسحبت. كان كل همي حياتك وسعادتك حتى لو في سبيلهم هموت قلبي بالفراق. كان ممكن أفضل العمر بعيد عنك لكن صدقيني احساسي بيقولي اني لازم أقرب في الوقت ده وأعبرلك عن اللي جوايا عشان في يوم مندمش وأقول ياريتني قلتلها عن اللي في قلبي. وانا قلبي دلوقت بين ايديكي، ياترحميه من عذابه ياتخرجيه من حياتك والمرة دي للأبد ياعليّة. ها. قلتي إيه؟
"
165	"طالعته عليّة بعيون اشتعلت فيها كل المشاعر فمنحته إجابتها في كلمتين. كلمتين فقط لاغير.
"
166	"دلفت سعاد إلى المنزل فوجدت نهال تتحدث مع أحدهم بالهاتف بينما تقي تلعب جوارها بعروستها، أشارت لها بفمها دون صوت تقول:
"
167	"ماما؟
"
168	"فهزت نهال رأسها نفياً وهي تقول لمحدثتها:
"
169	"حاضر ياخالتي هنستناكي. لا إله إلا الله.
"
170	"أغلقت الهاتف فقالت لها سعاد:
"
171	"خالتي جاية النهاردة؟
"
172	"لأ بكرة. هتيجي الساعة 4 على ماتيجي من المدرسة، هكون أنا في الدرس بس قلتلها تستناني.
"
173	"هزت رأسها قبل أن تقول:
"
174	"طيب قومي ياقمر بقى عشان تساعديني جايبالكم لحمة تستاهل بقكم، هفرمها ونعمل صينية البشاميل اللي طلبتوها مني الصبح.
"
175	"تبعتها نهال إلى المطبخ قائلة:
"
176	"على فكرة خالتي قالتلي ان أبيه محمد هيسافر السعودية آخر الأسبوع.
"
177	"تجمدت يدا سعاد على الطنجرة بينما تردف نهال قائلة:.
"
178	"عايزين نروح نودعه قبل مايسافر، انا مش عارفة هو ازاي هيسافر ويسيب خالتي لوحدها؟ ده روحه فيها وروحها فيه، شكلها زعلان قوي ومعيطة. سعاد. ياسعاد روحتي فين؟
"
179	"لم تستدر إليها وهي تقول:
"
180	"ها. لا. مفيش. يلا هاتي البصل من التربو وقشريه على ماأسلق المكرونة وأعمل البشاميل.
"
181	"أسرعت نهال تفعل ماطلبته منها أختها بينما تملأ سعاد طنجرتها بالمياه المنهمرة، لتنهمر الدموع من عينيها بدورها كهذا الصنبور. ولكن دون صوت.
"
1	"الحرارة لا تنخفض وشحوب وجه طفلتها يزداد، تكاد تُجن من الخوف عليها، لقد تأخر أشرف كثيراً تحاول الاتصال به ولكنه لا يجيب هاتفه. تباً. لن تنتظر أكثر ستأخذها بنفسها للطبيب، نظرت إلى ساعتها فوجدت الوقت قد تأخر كثيراً، خروجها من المنزل بطفلتها في ذلك الوقت ليس آمناً أبداً ولكن ليس أمامها خِيار آخر، فُتح الباب في هذه اللحظة فكان لها طوق نجاة، أسرعت تخرج من حجرة صغيرتها تطالع القادم بلهفة، مالبثت أن خبت وهي تعقد حاجبيها ترى أشرف يتقدم بخطوات مترنحة لتدرك بكل صدمة أنه أخلف وعوده مجددا وتناول هذا السم الهاري الذي يُذهب عقله ويخرب حياتهم، ماإن رآها حتى ابتسم قائلاً:.
"
2	"مساء الفل آسوسو.
"
3	"ليه بس ياأشرف شربت الهباب ده تاني حرام عليك. انت مش وعدتني تبطل.
"
4	"بقولك إيه متطيريش الدماغ اللي عاملها، روحي شوفيلك حاجة تشتغلي فيها أو أقولك نامي أحسن عشان أنا عايز أنام.
"
5	"تقدمت منه قائلة بحدة:
"
6	"لأ مش هتنام، هتدخل تاخد حمام عشان تفوق وتسمعني. بنتك مولعة نار والحرارة مبتنزلش ولازم ناخدها لدكتور.
"
7	"متاخديها انتِ مستنية إيه؟
"
8	"عقدت حاجبيها لبرودة كلماته قائلة:.
"
9	"مستنياك. الوقت إتأخر ومش هينفع أنزل الشارع دلوقتي لوحدي ولا إيه ياجوزي وسندي.
"
10	"لأ طبعا مش هينفع، أنا قلتلك عايز أنام، أقولك متوديهاش لدكتور. اعمليها اللي اسمه ايه ده اللي كانت أمي بتعملهولي لما أسخن، مكسرات. سماعات..
"
11	"كمادات.
"
12	"أيوة ايوة هو ده.
"
13	"عملتلها واديتها كمان خافض حرارة وبرضه مفيش فايدة الحرارة مبتنزلش.
"
14	"أشاح بيده قائلاً:
"
15	"بقولك ايه اتصرفي وابعدي عني الساعة دي قلتلك فاصل وعايز أنام.
"
16	"اتجه لحجرته فقالت بقلة حيلة:
"
17	"ياأشرف رايح فين حرام عليك أنا..
"
18	"قطعت كلامها وقد وجدته يشيح بيده مجددا قبل أن يدلف إلى الحجرة ويصفع الباب خلفه فتطلعت إثره بخيبة أمل قبل أن تعقد حاجبيها بغضب ثم تتجه إلى حجرة طفلتها توقظها وتجهزها للخروج ثم تسحب حجابها ترتديه بسرعة على عبائتها وتحمل حقيبتها تسند طفلتها وتغادر المنزل بسرعة.
"
19	"كانت تسير بخطوات مرتعشة تتلفت ذات اليمين وذات اليسار، تتمسك بيد صغيرتها تبحث بعينيها عن سيارة أجرة توصلها لأقرب مشفى فقد اغلق الأطباء في هذه المنطقة أبوابهم ولم يعد أمامها سوي اللجوء لأقرب مشفى، انتشر الظلام حولها يرسل الرعب في أوصالها خاصة وقد فرغت الشوارع من المارة فيما عدا بعض الشباب الذين تجمعوا حول هواتفهم وبعض الرجال الذين يرمقونها بنظرات مريبة زادت من رعبها. ظلت تردد في نفسها كلمات لطالما سمعتها من زوج خالتها وهو يرددها على مسامعهم صغاراً.
"
20	"قد لا يقتلك العدو بقوة يحوزها وإنما يُرديك خوفاً تملكك منه فسلبك قوتك وجعلك ضعيفاً أمامه، يشم رائحة الخوف فتزيد شوكته قوة ويزداد تجبراً بينما تتجمد وتخطئ ثم تُهزم وبالنهاية تقع ضحية له. أظهر له بعض من قوة زائفة وسترى كيف يولي من أمامك مدبراً. ولتكن واثقاً ان الله دائماً معك ولن يُضيعك.
"
21	"نعم ستتظاهر بالقوة وستسير بخطوات ثابتة وستخرج من هذه الليلة حالكة السواد كليل الأعمى لنور الفجر الذي سيوصلها هي وطفلتها لبر الأمان.
"
22	"انتِ ياحلوة، رايحة على فين ياقمر؟ ماتعبرينا طيب.
"
23	"لم تعرهم اهتماماً وهي تسرع الخطى بعد أن شعرت بتتبع هذان الرجلان لها.
"
24	"لأ ماهو مينفعش التقل ده. متزوديهاش وتعملي فيها شريفة قوي كدة، اومال نازلة في الساعة دي تعملي ايه يعني؟ تدلعي وتملي القلل.
"
25	"أستغفر الله العظيم.
"
26	"تمتمت بحنق شابه القلق، تلعن زوجها الذي تركها عرضة لكل هذا وتلعن غبائها وضعف حيلتها حين ذهبت لتسعف ابنتها دون اللجوء لأحد. لتشعر بالمرارة وعقلها يردد بألم. وهل لديكِ أحد ليساعدك؟
"
27	"وجدت أحدهم يسحبها من يدها قائلا بنبرة ثقيلة ممطوطة كنبرة زوجها حين يتعاطى المخدر:
"
28	"استنى بس.
"
29	"نفضت يدها من يده قائلة بغضب:
"
30	"سيب ايدي ياحيوان انت.
"
31	"لمعت عيناه بغضب مماثل وهو يقول:
"
32	"مين اللي حيوان يا...
"
33	"انتِ كنتِ فين ياسعاد؟
"
34	"انتشلها صوته من الضياع وبث في قلبها القوة وشعورا بالأمان تغلغل إلى أعماقها. فاستداروا جميعا إليه وهو يردف قائلاً:
"
35	"أنا لفيت الدنيا عليكِ. حتى لو زعلتي مني حقك عليا بس مكنش ينفع تسيبيني وتنزلي من العربية. ومين الناس دول؟ أكيد كانوا هيوصلوكي البيت. والله مش عارف أشكركم ازاي ياجماعة، تاهت مني وبقالي شوية بدور عليها.
"
36	"كان يتجه صوبها أثناء حديثه ليسحبها من يدها ويخرجها من جمودها وهو يتجه بها إلى سيارته يفتحها ويجلسها فيها هي والصغيرة مردفاً:
"
37	"مردودة ليكم يارجالة. معلش مضطرين نمشي بسرعة عشان اتأخرنا على البيت. سلام.
"
38	"صعد بدروه للسيارة وقادها مغادراً تتبعهم عيون الرجلين، قبل أن يحك أحدهما مؤخرة رأسه قائلاً:.
"
39	"شفت الراجل أخدها من وسطينا إزاي. معلش تبقى في إيدك وتقسم لغيرك، تعالي نقعد هناك ياعبده نشربلنا السيجارتين دول ونروق على دماغنا حبتين جايز تُرزق.
"
40	"ليتقدما بإتجاه أحد الأركان بخطوات مترنحة يجلسان على الرصيف ثم يشعلان سجائرهما يطلقون أنفاساً من جحيم تسوقهما رويداً رويداً نحو هلاك محتوم.
"
41	"منحني أبي مالم يستطع مخلوق قط أن يمنحني إياه. منحني أبي ملاذاً ألجأ إليه عندما تضيق بي السُبل، منحني احتواء واستيعاب لمشاعري. منحني القوة لأواجه كل التحديات، منحني روح هي مزيج من عفو ومقدرة. منحني أبي وطن جدرانه دافئة وأعمدته قُدت من صخر لا ينكسر.
"
42	"أغلق طاهر الكتاب وكلماتها تتردد في قلبه وعقله، كم كان والدها عظيماً حتى أنه لم يترك لأحد فرصة في التقرب إليها، بالتأكيد ستقارنه بوطنها وبالتأكيد سيفوز الأخير بكل سهولة، فلا شيء قد يشبه الوطن. ولكنه لن ييأس أبداً. سيبذل قصارى جهده ليشبه أباها لعلها ترى فيه الوطن ويوما ما حين تقول أنها تحبه ستنطقها بكل جوارحها ولن تكون مجرد تمثيلية وكلمات فارغة كما سمعها اليوم.
"
43	"تنهد بحب ثم خلع عنه نظارته و اعتدل نائما يضم الكتاب إلى صدره لينام قرير العين.
"
44	"كان يوجه بصره للأمام يتطلع إلى الطريق بحنق، يتخيل مصير سعاد ان لم يكن ماراً بسيارته من ذلك الطريق بالصدفة ورأي هؤلاء الرجال يضايقونها، أفزعته التخيلات ليجد نفسه يقول بحدة:
"
45	"ممكن أعرف إيه اللي نزلك من البيت في الوقت المتأخر ده ياسعاد؟
"
46	"سمع صوت شهقاتها فنظر إليها على الفور ووجدها تتمسك بطفلتها بقوة بينما تنسكب دموعها انهاراً تُغرقه بفيضان من ألم. يدرك أنها تعاني الآن من صدمة التفكير في هذه اللحظات الأخيرة بدروها مد يده لها بعلبة مناديل قائلاً بحنان:
"
47	"طب متعيطيش، اهدي بس وقوليلي ايه اللي حصل؟
"
48	"قالت بصوت متقطع من وسط دموعها:
"
49	"تقي عيانة قوي. وكنت. واخدها للدكتور. من دكتور. لدكتور. ملقتش حد موجود. والوقت إتأخر وأنا...
"
50	"صمتت فزاد من سرعة السيارة قائلا:
"
51	"انا عارف دكتور صاحبي هاخدك انتِ وتقى ليه دلوقتي حالا. مش عايزك تقلقي وأنا جنبك.
"
52	"ليلمس وجنة الصغيرة بحنان قائلا بصوت لا يعكس قلقه وهو يشعر بحرارة جسدها المرتفعة:
"
53	"بإذن الله هتبقى كويسة وزي الفل. بإذن الله.
"
54	"كانت تدرك أنه يحاول بث الطمأنينة في قلبها، ولقد نجح في ذلك فلطالما كان في وجوده جوارها سنداً ودعماً، تُعده بمثابة أخ لم تلده أمها ولقد كان دوماً لها نعم الأخ حتى أصبح زوجها لايطيقه ففرق بينهما ومنعها عن زيارة بيت خالتها ورؤيتها هي ووحيدها، لتتمرد على أوامره بين الحين والآخر. تزورهما حين تشعر أنها تحتاج لدفء العائلة كي تمضي قدما في حياتها.
"
55	"لم تستطع النوم مطلقاً يقلقها التفكير، ظلت تجول في حجرتها حتى كادت ان تُجن من أفكار سوداء أحاطتها لتقرر النزول إلى المطبخ لتشرب كوباً من الشيكولا بالحليب، فلطالما نجح هذا الكوب في إراحة عقلها من التفكير المفرط. توجهت للمطبخ بخطوات حذرة، تدعوا الله أن لا يراها أي مخلوق، وبالفعل تحقق لها ذلك حتى دلفت إلى المطبخ لتجده هناك، واقفا يمنحها ظهره فتجمدت كلية ثم بدأت في التراجع بحذر، ليلتفت إليها على الفور ويطالعها بنظرة شملتها بالكامل وجمدت أطرافها مجدداً، توقفت مكانها تطالع هيئته العفوية بدورها. لأول مرة تراه لايرتدي بذلة رسمية و يلبس منامة بسيطة بينما ظهر شعره المصفف دائماً بعناية بمظهر عفوي تتهدل بعض خصلاته على جبينه فتمنحه مظهراً جذاباً للغاية أخذ منها أنفاسها كلية وتركها تعافر كي تلتقط بعضها، رفع حاجبه متسائلاً بنظرة ساخرة أحنقتها، فتطلعت إلى الكوب بيده قائلة:.
"
56	"أنا. معرفتش أنام ف. ، يعني قلت انزل أشرب كوباية شيكولاتة باللبن لانه يعني بيخليني أعرف أنام.
"
57	"عقد حاجبيه للحظة قبل أن تعود ملامحه لبرودتها وهو يتقدم منها مما أثار اضطرابها قائلا بسخرية:
"
58	"عندك اللبن سخن وعلبة الشيكولاتة جنب الغلاية. Help ur self.
"
59	"تخطاها مغادراً فتقدمت من الطاولة لتجد الحليب ساخنا كما قال وبجواره علبة الشوكولا، عقدت حاجبيها في حيرة، تتساءل بصمت، هل كان يُعد له كوباً بدوره وهل يعاني مثلها من الأرق ويُريحه هذا المشروب؟ هزت كتفيها قبل أن تمد يدها وتسحب كوباً لتضع فيه مشروبها فإذا بها تنتفض على صوته وهو يقول بسخرية:
"
60	"بالمناسبة لما تحبي تغريني بتلبسي هدوم تانية خالص مش بيجامة أطفال مرسوم عليها ميكي.
"
61	"استدارت تطالعه بصدمة، فانطلقت ضحكته الساخرة لتصيبها بغضب لا مثيل له ولكن قبل أن تُسمعه عبارات لاذعة يستحقها كان قد اختفى من أمامها، لتضرب الأرض بقدمها تطالع منامتها بحنق قبل أن تضع الكوب من يدها وتتجه بخطوات غاضبة نحو حجرتها، تقرر بحزم أنها لن تخرج من حجرتها ليلاً أبداً مهما حدث وإلا ظن هذا المعتوه أنها تخرج خصيصاً لأجله وهذا فقط في أحلامه المريضة.
"
1	"نحن على وشك الهبوط في مطار روما، برجاء ربط الأحزمة و..
"
2	"تجاهلت آيات باقي توجيهات المضيفة وهي تلتفت بوجهها لمرافقها قائلة بحيرة:
"
3	"انت مش قايل هنوصل الساعة 12 وان مواعيد الطيران بتبقى دقيقة جداً؟لسة ربع ساعة بحالها.
"
4	"ابتسم طاهر قائلاً:
"
5	"أول مرة تسافري بطيارة مش كدة؟
"
6	"هزت رأسها فأردف قائلاً:
"
7	"عشان كدة مسكتي ايدي بالجامد اول ماالطيارة طلعت وحفرتي فيها بضوافرك ولا كأنك كنتِ بتحفري في قناة السويس.
"
8	"قالت بخجل:.
"
9	"مش للدرجة دي ياطاهر، بس فعلا انا كنت خايفة قوي والطيارة بتطلع في السما، الموضوع مش سهل زي ماكنت فاكرة. وآسفة يعني على الجروح دي، انا مش عارفة عملت كدة ازاي؟
"
10	"لا يهمك صغيرتي حتى الجراح قد عشقتها مادامت من صنع يديكِ، مال قليلاً يضع لها حزام الأمان فحبست أنفاسها وقد شعرت به يضمها دون أن يلمسها، رفع وجهه فتجمد للحظة وهو يرى عينيها المحدقتين به وحمرة خجلها التي أعلنت بكل وضوح تأثرها به، مد يده وأعاد بضع خصلات من شعرها خلف أذنها فانتابتها رعشة طفيفة كاد أن يميل ويختطف قبلة من شفتيها اللتان انفرجتا قليلاً لكنه نفض الفكرة واعتلت ثغره ابتسامة حانية، تراجع على إثرها يضع حزام الأمان بدوره بينما أفرجت هي عن أنفاسها الحبيسة، ترفع يدها وتعدل من وضع شعرها بارتباك، ليقول بهدوء لا يعكس مشاعر تأججت بخافقه وطالبته بالاعتراف بهيمنتها على نبضاته:.
"
11	"التنبيه ده عشان أخطر أوقات بتكون الإقلاع والهبوط، فلازم يكون قبلها عشان الكل يبقى منتبه وتعرف المضيفات ان ممنوع يزعجوا الطيارين نهائي كمان يعرف الطيارين ان ممنوع الكلام أو النقاش في الوقت ده ويركزوا كل انتباههم على الطيارة والمدرج.
"
12	"تنحنحت قائلة:
"
13	"احمم وعرفت الكلام ده منين؟
"
14	"التفت اليها بوجهه قائلاً:
"
15	"كانت بطلة رواية من رواياتي كابتن طيار وزي ماقلتلك بعمل سيرش كامل عن أي حاجة بكتبها.
"
16	"وياتري عملت البحث عن طريق جوجل ولا عملته ميداني؟
"
17	"هل تفوح من كلماتها الغيرة كما وصلته ذبذباتها؟
"
18	"من ده على ده، الكاتب عشان يكون مبدع لازم يتحرى الصدق في كلماته ويتأكد من كل معلومة بيكتبها.
"
19	"نظرت إلى الأمام تقول من بين أسنانها:
"
20	"انت هتقولي.
"
21	"على فكرة هبطنا على الأرض بسلام يا أميرتي.
"
22	"قالها بمرح جعلها تنظر من النافذة جوارها بذهول، لترى انهما قاما بذلك بالفعل، كيف لم تنتبه ولم تخف؟حديثها معه السبب. التفتت بوجهها إليه تمنحه نظرة امتنان فهز رأسه بإيماءة خفيفة مع ابتسامة جعلت خفقات قلبها تتسارع بجنون فعادت بناظريها إلى الخارج ترفع يدها وتضعها على خافقها تحاول أن تهدئ من سرعة خفقاتها حتى لا يلاحظها مرافقها.
"
23	"كانت تقرأ في هذا الكتاب الذي أهداها إياه ماهر بالأمس حين دعاها إلى مكتبه ومنحه لها وحين أصابتها الدهشة لتدرك أنه الكتاب الذي تاقت لقرائته تسأله بحيرة عن سر معرفته بذلك فيرد عليها بكلمات قالها ببساطة ولكنها فعلت بقلبها الأعاجيب:
"
24	"رغبات عيلتي أوامر، وانا شفت في عيونك يوم ما كنا بنشتري الفساتين رغبتك في أن يكون عندك الكتاب ده.
"
25	"تذكرت وقتها أنها بالفعل توقفت في هذا اليوم أمام المكتبة المجاورة لمحل الفساتين عندما لفت انتباهها وجود الكتاب لديهم، هل انتبه حقاً يومها لرغبتها الشديدة في اقتناء الكتاب؟حقاً انه شديد الملاحظة الي جانب أنه أعدها من العائلة ونسبها إليهم وهذا أطار صوابها وجعلها كلية تحت سحره.
"
26	"ضحكات الصغير مع الجدة كريمة جعلتها تنحي الكتاب جانباً وتبتسم حين رأت الجدة تهمس في أذن صلاح ببضع كلمات فتنطلق ضحكاته مجدداً بمرح، سألتها مروة قائلة:
"
27	"ياترى اللي بتقوليهوله سر ولا ممكن أعرفه؟بصراحة عمري ماشفت صلاح بيضحك بالشكل ده وعندي فضول أعرف السبب.
"
28	"ابتسمت الجدة تربت على رأس الصغير بحنان قائلة:
"
29	"مبقولش حاجة مهمة بس الظاهر صلاح الصغير زي صلاح الكبير مجرد ماتهمسي في ودنه ميقدرش يمسك نفسه و يضحك علطول.
"
30	"آه صحيح افتكرت، مرة كان صلاح و مها الله يرحمهم عندي في البيت وكانت مها بتعمل الشاي عشان تديني فرصة اتعرف على صلاح وأتأكد انها اختارت صح، وفعلا الجواب بيبان من عنوانه، الله يرحمه كان راجل بسيط و أخلاقه عالية ونبيلة وكمان باين عليه قد ايه كان بيحبها، خدنا على بعض بسرعة ولما جابت اختي الشاي وجت تديني كوبايتي كنت لسة هوشوشه في ودنه وأقوله دلوقتي اختي هتقولي انا مش عارفة ازاي يامروة بتشربي كوباية الشاي باربع معالق سكر وتفضلي رفيعة كدة، كانت دي عادتها كل ماتديني كوباية شاي. المهم لسة هقوله كدة لقيته بيضحك بشكل مش طبيعي، بصيتله وكأنه انسان فضائي. انت بتضحك على ايه بس ده انا لسة مقلتش حاجة، قامت اختي قالتلي متستغربيش مبيستحملش الوشوشة بتزغزغه، لما بلاقيه زعلان ومتضايق بس أوشوشه وساعتها الضحكة تنور وشه من تاني. وقتها بصلها بحنية وبعدين قالي كلمتين مش ممكن هنساهم أبداً. قاللي محدش يعرف بالموضوع ده غير ماما ومها وانتِ يامروة وده معناه انك بقيتي من عيلتي.
"
31	"اغروقت عينا الجدة بالدموع وهي تقول بصوت يقطر منه الحزن:
"
32	"ربنا يرحمه ويرحمها ويصبر قلوبنا على فراقهم يابنتي.
"
33	"يارب.
"
34	"التفتا بوجهيهما إلى المتحدث فوجداه ماهر يقف خلفهم ويطالعهم بعيون لامعة، احتارت مروة في تفسير لمعتها هل هما هكذا ام انها لمعة العبرات؟
"
35	"اقترب منهم ثم جثا بجوار والدته، قبل يدها بحب فربتت على رأسه بحنان، ثم رفع وجهه ومد يده يداعب الصغير في صورة ملأت قلب مروة بالعشق، ابتسم حين أمسك الصغير بإصبعه وجعل يهز يده فمد يده الحرة وداعب أذنه قائلا:.
"
36	"على فكرة انا كمان كنت عارف ان صلاح بيغير من ودانه، وكنت كل ماأحب أضايقه واحنا صغيرين كنت بوشوشه، وفي مرة قاللي انه بيعتبرها نقطة ضعفه وانه مش حابب حد برة العيلة يعرفها ولما قلتله وايه يعني لما حد يعرفها. قاللي هيستغلها وقاللي كمان اني مش هفهمه لاني معنديش نقطة ضعف، مكنش يعرف انه هو نقطة ضعفي واني دايما كنت بخاف حد يإذيه فبعدت عنه كل حاجة شفتها مش مناسبة ليه لحد مافي النهاية انا اللي أذيته وحرمته من سعادته بوجودنا جنبه يوم فرحه، وحرمته كمان من وجودنا جنبه في آخر أيامه وحرمتنا منه والنتيجة أهي بتمنى يرجع بينا الزمن وأنا أقوله استنى متمشيش جايين معاك نطلب ايديها، مش هنسيبك وهنفضل جنبك لحد آخر لحظة في عمرنا، بس للأسف لا الأماني بتتحقق ولا الزمن بيرجع ولا الميت بيصحي من تاني. واللي بيفضل بس ذكريات مليانة ندم، بتجرح القلب بسكينة تلمة وكل ماالجرح يلم تيجي ذكرى تانية تفتحه وتخليه جرح مبيطيبش ونزيف مبيقفش. صلاح شبه اخويا قوي ياماما، وانا اللي حرمته منه. وحرمت الطفل البريء ده من حنان الأم والأب عشان غبي. انا نفسي اموت ياأمي عشان محسش بكل الوجع اللي في قلبي ده. وجع مبقتش قادر أتحمله.
"
37	"كانت الدموع تجري من عيون مروة تشاركها فيها الجدة، حتى ماهر سقطت عبراته واحدة تلو الأخرى وقد سقط قناع القوة الذي كان يدعيه لتظهر مشاعره جلية ربما للمرة الأولي، دفن رأسه في حجر أمه يخفيها لتربت امه على رأسه بحنان حزين تقول بألم:
"
38	"هون على نفسك ياابني، الموت علينا حق وانت ملكش ذنب.
"
39	"اهتز جسده فلم تعد مروة تتحمل رؤيته هكذا، لتنهض وتحمل صلاح الذي وجم من مرأي الدموع وتضعه على الأرجيحة وتغلق باب الأمان ثم تعود وتجثوا جواره تسحبه من ذراعه ليواجهها، اطرق برأسه فهزته قائلة:
"
40	"ماهر بصلي.
"
41	"ظل مطرق الرأس فقالت بحزم اكبر:
"
42	"قلتلك بصلي.
"
43	"رفع إليها عينان حزينتان أصاباها في صميم قلبها بسهم يقطر حزناً لتردف قائلة بثبات:.
"
44	"الموت علينا حق فعلا زي ماما كريمة قالت، ملناش يد فيه ولا ذنب. انت اتصرفت بحسن نية، كان قصدك مصلحة اخوك، غلطت لكن ماأذنبتش ولا كان قصدك تجرحه، هو كمان مكنش زعلان منك، كان كل ما سيرتك تيجي يقول عليك الكبير، الكبير اللي خد باله من شركة باباه وكبرها، الكبير اللي كان دايماً في ضهره وضهر اي حد من عيلته، الكبير اللي بيفكر في الكل ومبيفكرش في نفسه، الكبير اللي معاه مبتخافش من اي حاجة وتحت سقف بيته بتكون في امان، الكبير اللي بيساعد الغلبان ومبيستعرضش خيره، انا مبقاليش كتير هنا ورغم اني مكنتش بصدق صلاح لكن وجودي تحت سقف بيتك خلاني متأكدة انه كان معاه حق في كل كلمة قالها والدليل اني هنا وهنا بس حسيت بالأمان ومبقتش خايفة على نفسي ولا على صلاح، هنا وياكم عرفت طعم العيلة وحسيت بخوفها على أفرادها، هنا وهنا بس عرفت ان اللي بيبقى منكم بتخافوا عليه زي نفسكم وأكتر وبتعملوا المستحيل عشان ميتأذاش، ربنا بيحبكم وبيحبني وعشان كدة عوضنا عن غياب أحبابنا بصلاح هيكبر وسطنا وهنحبه زي مامته وباباه وهنعرفه قد ايه كانوا بيحبوه وده هيكون العلاج لجروحنا، مش هنقدر نعمل كدة الا لو آمنت انك هتقدر، آمن بنفسك زي ماآمنا بيك كلنا ياماهر.
"
45	"تطلع إلى عينيها فوجد بهم حقاً إيماناً به بث في قلبه شعوراً لا يوصف، حانت منه نظرة إلى الصغير الذي كان يطرق على باب الأرجوحة ثم إلى والدته التي هزت رأسها بحنان وهي تمسح دموعها بأناملها ليعود بنظراته إلى مروة يطالعها بنظرة اشعلت الدماء في شرايينها لتنتبه لأول مرة لوضعها فأزالت يديها عن كتفيه ونهضت بإضطراب، نهض بدوره دون أن يحيد بنظراته عنها، كاد ان يقول شيئاً ولكن قاطعه رنين هاتفه فإستأذنهما بالإجابة، ابتعد قليلاً فتابعته مروة بعينيها قبل أن تنتبه الي كلمات السيدة كريمة حين قالت:.
"
46	"مش عارفة أشكرك ازاي يابنتي على كلامك اللي قلتيه لماهر من شوية، فوقتيه وأنقذتيه من دوامة كانت هتسحبه، كنت شايفاه بيروحلها شوية بشوية ومكنتش عارفة ارجعه منها ازاي، من يوم مادخلتي حياتنا وحسيت ماهر بيقاوم دوامته والنهارده رميتيله طوق نجاة اتمسك بيه، وجود صلاح في حياتنا وأهمية وجود عمه في حياته عشان ياخد باله منه ويحميه. أمل كبير بإذن الله ينجي ماهر من شعور بالذنب كان هيضيعه لو سيطر عليه.
"
47	"متشكرنيش ياكريمة هانم أنا قلت اللي في قلبي.
"
48	"مقلتيش كل اللي في قلبك بس في يوم هتقوليه.
"
49	"قطبت جبينها بحيرة وكادت ان تسأل السيدة كريمة عن مقصدها ولكن قاطعها عودة ماهر الذي قال لوالدته:
"
50	"عليّة رجعت من السفر، هروح اغير بسرعة و اجيبها من المطار ياأمي.
"
51	"شاب ملامح والدته بعض الحزن مالبث أن زال وهي تقول ببشر:
"
52	"روح ياابني، ومتتاخروش هخلي دادة منيرة تعملها الأكل اللي بتحبه.
"
53	"هز رأسه ثم اسرع مغادراً تتابعه مروة بحيرة مسائلة عن هوية هذه الفتاة التي كان خبر رجوعها مثيرا لحالة من السعادة لدي الام وولدها، توقف ماهر فجأة واستدار يمنحها نظرة طويلة حزينة احتارت في تفسيرها، قبل أن يغادر بخطوات سريعة وكأنه يهرب من المكان، عادت مروة بناظريها للسيدة كريمة قائلة:
"
54	"هي مين عليّة دي ياكريمة هانم؟
"
55	"قالت كريمة بحزن:.
"
56	"صحيح انتِ متعرفيهاش، عليّة تبقى بنت عم ولادي و كانت المفروض هتبقي خطيبة صلاح الله يرحمه ولما اتجوز ماهر اتقدملها عشان ميجرحهاش أصله بيعزها قوي ومتربية بينهم.
"
57	"اعتصار حارق للقلب وغصة بالحلق اعجزتها عن الحديث للحظات قبل أن تقول بصعوبة:
"
58	"يعني عليّة تبقى خطيبة..
"
59	"ماهر. أيوة يابنتي. هروح انا أقول لدادة منيرة وانتِ خدي بالك من صلاح على ماأرجع.
"
60	"توجهت بكرسيها تجاه المنزل بينما وجدت مروة قدماها غير قادرتان على حملها فجلست على أقرب كرسي، تضع وجهها بين كفيها، تدع دموعها تعبر عن احساسها في تلك اللحظة، يهتز جسدها بخفة، كاد الذي يتابعها من نافذة حجرته أن يهبط ويأخذها بين ذراعيه يدعها تبكي على صدره وتفرغ حزنها، يخرجها من اليأس إلى الأمل كما فعلت معه ولكنه منذ اللحظة التي تذكر فيها خطبته لعليّة أدرك أن قصتهما لن تكتمل وعليهما النسيان، ورغم سعادته منذ لحظات بإكتشافه مشاعرها تجاهه كما اكتشف مشاعره سابقاً، إلا أن القدر يحتم عليه مجدداً تجاهل الحب والكفر به.
"
61	"اهدي يانهال، متقلقيش ياحبيبتي، أنا راجعة القاهرة علطول. هحجز في أول قطر. نهال مش عايزاكي تخافي طول ماانا موجودة مفهوم ياحبيبتي.
"
62	"أغلقت الهاتف ثم ألقته على السرير، تزفر بقوة. من أي شيء قُد قلب والدها؟ من الحجر. باعها مرة فلم يكفه واحدة فأراد بيع الأخرى، فتاة صغيرة في مقتبل عمرها يلقيها لرجل في الأربعينات من عمره ولديه زوجة أولى فقط لإن لديه مايكفي من المال ليشتريها. لا لن تسمح بذلك أبداً، ان لم تحارب لأجلها ستحارب لأجل أختها حتى آخر رمق.
"
63	"أمسكت هاتفها ثم اتصلت بشركة النقل وحجزت تذكرة في قطار الساعة الخامسة ثم اتصلت بصديقتها مروة فلم تجب اتصالاتها، زفرت ثم خطر ببالها فجأة فبحثت عن رقمه واتصلت به، لم يجب في بادىء الأمر، ولكنه مع الاتصال الثاني أجاب قائلاً:
"
64	"السلام عليكم.
"
65	"لثوان وجدت نفسها عاجزة عن الحديث وقد بدا صوته غريباً على مسامعها، جامد النبرات على نحو مخيف. كادت ان تغلق الهاتف ولكنها أدركت كم سيبدو ذلك سخيفاً، وجدت الدموع تتحجر بمقلتيها ثم تتساقط تباعاً على وجنتيها، كتمت شهقاتها فوجدت صوته يعود لطبيعته وهو يقول بلهفة:
"
66	"سعاد انتِ كويسة؟ سعاد طمنيني عليكي؟ متسكتيش بالشكل ده؟ طيب متعيطيش. فيكي إيه؟ ياريتني ماسيبتك ومشيت.
"
67	"ومين اللي طلب منك تمشي؟
"
68	"كاد ان يقول عقلي الذي رفض مشاعر قلبي ولكنه اكتفي بقول:
"
69	"مش مهم انا رجعت ليه. المهم طمنيني عليكي، مالك ياسعاد؟ ايه اللي مزعلك بالشكل ده؟
"
70	"بابا.
"
71	"عمل ايه تاني؟
"
72	"عايز يجوز نهال لعم متبولي.
"
73	"الخردواتي؟ ده أصغر منه بكام سنة بس ومتجوز كمان.
"
74	"مشافش غير فلوسه ومهموش غير اللي هيجنيه من وراها.
"
75	"مستحيل يحصل، انا مش هقف المرة دي عاجز عن منع الجوازة دي زي المرة اللي فاتت، مش هسمح لعمي يمنعني تاني، هو زودها قوي المرة دي ونهال أكيد مش موافقة.
"
76	"قصدك ايه بالكلام ده؟ انت حاولت تمنع جوازي من أشرف؟
"
77	"كنت شايفك كتير عليه، كنت رافض بكل قوتي، كنت شايفك مع حد يقدر يسعدك لانه بيحبك من كل قلبه، بس انتِ وافقتي وموافقتك عجزتني عن اني أساعدك وقفتني مكاني لا عارف أتقدم خطوة ولا أتأخر.
"
78	"وليه بسمع الكلام ده لأول مرة يامحمد؟
"
79	"وهتستفيدي إيه لما تسمعيه؟ الواقع بيفرض نفسه ياسعاد والواقع هنا انك متجوزة أشرف وأي رفض من اي حد للجوازة دي لا هيقدم ولا يأخر.
"
80	"معاك حق بس واقع اختي لازم يتغير ومادام انا وانت رافضين يبقى هنقدر نمنع الجوازة دي وننقذها من مصير أسوأ حتى من مصيري. انا راجعة القاهرة النهاردة ومحتاجاك جنبي، ياترى هتقف جنبي وتساعدني؟
"
81	"مش محتاجة سؤال. انا جنبك وهفضل جنبك طول عمري، وقت ماتحتاجيني هتلاقيني.
"
82	"اكسبتها كلماته قوة وجعلتها ترى انها قادرة على التحدي، لذا قالت بثبات:
"
83	"يبقى أشوفك على خير.
"
84	"هستناكي في محطة القطر. سلام.
"
85	"اغلقت الهاتف وتنهدت بعمق، لماذا لم ترى سوي الآن انها كلما احتاجت للقوة كانت تلجأ إليه، وانه لطالما دعمها وساندها في كل وقت. ماعدا هذا الوقت الذي احتاجت مشورته في أمر زواجها، ظل صامتاً متباعداً وترك الأمر بيدها فأسقط في يدها.
"
86	"انا مش هعرف أسافر وانتِ كدة يامروة.
"
87	"مسحت مروة دموعها قائلة:
"
88	"لأ سافري ومتخافيش علية، انا هبقي كويسة، يومين وهنساه وكويس ان احنا لسة في البداية ومتعلقتش بيه قوي.
"
89	"اللي زينا لما بيحب بيتعلق قوي من البدايات لأننا مبنحبش الا راجل لقينا فيه كل اللي بنحلم بيه. الحنية. الأمان. السند. الاهتمام والحب فوقتها مشاعرنا اللي حوشناها بتتجمع بسرعة وتتعلق بيه بقوة لأنها استنه عمر بحاله.
"
90	"حتي لو كنت اتعلقت بيه قوي برضه مع الأيام هنساه، هو مرتبط بواحدة تانية وخلاص النصيب فرقنا والبكا على الأطلال واللبن المسكوب لا يفيد زي مابيقولوا.
"
91	"سيبك من اللغة العربية والشعارات الكدابة دي دلوقتي واتكلمي من قلبك، قوليلي هيقدر يستحمل.
"
92	"قلبي قوي ياسعاد، فوق ماتتصوري، قوي بإيمانه ان كل أزمة بتعدي وكل حزن مهما كان كبير بيصغر، قوي بإيمانه ان ربنا رحيم بيه وانه قادر يفرج همه ويسعده وان بكرة اكيد أحلى.
"
93	"هو ده الكلام وهي دي مروة صاحبتي اللي أعرفها.
"
94	"طيب مروة صاحبتك بتقولك يلا روحي بقى عشان تلحقي القطر وتلحقي نهال، خليكي قوية قصاد باباكي ومتضعفيش. وسيبيني بقى أروح اقابل ضرتي.
"
95	"رُغما عنها ابتسمت سعاد قائلة:
"
96	"ربنا يقويك يامروتي.
"
97	"ويقويكي ياسوسو، خدي بالك من نفسك وطمنيني عليكي اول ماتوصلي. سلام.
"
98	"سلام ياحبيبتي.
"
99	"أغلقت سعاد الهاتف ثم تنهدت وهي تنهض وتحمل حقيبتها، تتجه إلى الخارج تهبط إلى حيث انتظرتها طفلتها في حديقة الفندق، تغادره معها متجهتان إلى محطة القطار.
"
1	"عندما نعيش لأنفسنا تبدو تلك الحياة بلا معنى ولكن حين نعيش لغيرنا نبدأ في تذوق هذه الحياة ندرك أنها لن يكون لها أي معنى بغيابهم لذا نبذل قصارى جهدنا من أجل الحفاظ عليهم والنضال من أجلهم فدونهم نعود مجددا لحياة فقدت أجمل مافيها، روحها.
"
2	"انت عايز تاخد صلاح مني؟
"
3	"لم يجبها وإنما فقط تطلع إلى ملامحها المستنكرة بهدوء، لتقول بحدة:.
"
4	"جايين دلوقتي تاخدوه مني، كنتوا فين من سنة كاملة؟ سنة فقدت فيها أختي وجوزها. سنة خدته فيها وهو لسة حتة لحمة حمرا مولود قبل أوانه بشهر كامل، كنتوا فين وانا سهرانة جنبه طول الليالي بصارع الموت عشان مياخدوش زي ماخد اختي مني؟ كنتوا فين وأنا بحاول بكل قوتي أوفق بينه وبين شغلي؟ كنتوا فين وانا بتعلق بيه كل يوم اكتر من اللي قبله؟ أنا روحي بقت فيه وعلى جثتي ياماهر بيه، صلاح مش هيفارق حضني ولو فيها موتى. انت فاهم؟
"
5	"لا ينكر أن دفاعها كلبوة شرسة عن الصغير أعجبه ولكن بالتأكيد لم يظهر على وجهه أي تعبير فهو يجيد إخفاء مشاعره جيداً، ليقول ببرود:
"
6	"احنا مكناش نعرف عنه حاجة..
"
7	"قاطعته قائلة بحدة:.
"
8	"مش مشكلتي انا حاولت أقولكم رغم انكوا كنتوا رافضين الجوازة دي ومحملاكم ذنب موتهم بس ضميري مسمحليش يكون لكم طفل من دمكم وانتوا متعرفوش. لما اتصلت بيكم عشان أقولكم خدامتكم بلغتني رسالة حضرتك بالحرف. علاقتكم خلصت خلاص بعيلة نصار وانك شخصياً ماهر بيه بدران مش عايز تلمح أي مخلوق بيجري الاسم في دمه. مش كدة؟صلاح بيجري في دمه دمنا ياماهر بيه. ليه دلوقتي عايزينه؟
"
9	"لأول مرة تتصدع ملامح هذا الرجل الوسيم أمامها وتظهر لمحة من الحزن ربما لم يستطع إخفاؤها للحظات كانت كافية لتلاحظها مروة وتتعجب لها قبل أن يشيح عنها بوجهه مستديرا وهو يقول:
"
10	"انتِ متعرفيش ظروفنا في الوقت ده كانت عاملة إزاي، والدتي لما عرفت بخبر موت صلاح جالها جلطة عملتلها شلل وكانت بتصارع الموت وده اللي منعني أنزل القاهرة وقتها عشان آخد أخويا اسكندرية وأدفنه في مقابر العيلة بنفسي، وبعت مدير أعمالي.
"
11	"مقدرتش تفرق بينهم في الحياة بس قدرت تفرق بينهم لما ماتوا وكل واحد اندفن لوحده في مكان بعيد عن التاني لكن أرواحهم هتفضل متعلقة ببعض لحد الجنة ياماهر بيه.
"
12	"مش هجادلك في الماضي ولا هبرر لنفسي، اللي حصل حصل واعتبرته انتهى بموت أخويا ولما جالي تليفونك مكنتش اتخيل إنك عايزانى عشان تقوليلي على صلاح، أنا إفتكرتك..
"
13	"صمت للحظة فقالت هي بإستنكار:
"
14	"افتكرتني طمعانة في فلوسكم مش كدة؟
"
15	"استدار يواجهها، نبرات صوتها وملامحها الشفافة يؤكدان له انه كان مخطئاً كلية ولكنه كعادته لن يعترف بأخطائه فلن يسمح للضعف أن يتسلل لقلبه مجدداً، لذا فقد نفض عنه مشاعره قائلاً ببرود:
"
16	"مش قضيتنا دلوقتي إيه اللي حصل في الماضي، المهم الحاضر والمستقبل. وحاضر ومستقبل صلاح معانا هيكون أحسن بكل تأكيد.
"
17	"تراجعت مروة خطوة إلى الوراء قائلة بنبرات مهتزة:
"
18	"قصدك إيه؟
"
19	"تقدم هو منها بخطوات ثابته وهو يقول بنبرات حازمة:.
"
20	"يعني صلاح هييجي معايا إسكندرية سواء قبلتي او رفضتي، أنا مش هرجع من غيره ولو قلبت الدنيا دي. هاخده بالقانون وانتِ عارفة إني هقدر آخده فالأحسن تدهولي بهدوء وبلاش المحاكم و الفضايح.
"
21	"تعلم أنه قادر تماماً على أخذه منها فلديه المال والسلطة ولن يهمه ان كانت قد تعلقت روحها به وأصبحت لا تستطيع تخيل حياتها دونه، اغروقت عيونها العبرات وهي تقول بضعف:
"
22	"طب وأنا. أنا مقدرش أعيش من غيره. أنا من غيره أموت.
"
23	"نبرات صوتها الصادقة وعبراتها أثارت في قلبه مشاعر وأدها في الحال وهو يقول ببرود:
"
24	"آسف مش هقدر أعملك حاجة، والدتي تعبانة جدا وفاقدة الرغبة في الحياة ووجود صلاح هيكون الحاجة الوحيدة اللي تخليها عايزة تعيش من جديد.
"
25	"صوت الطفل تسلل إلى مسامعهما لتنفض عنها مروة شعور العجز والمرارة في الحلق وتسرع إليه تحمله على الفور وتضمه إلى صدرها بقوة تطلق لدموعها العنان فتوقف الطفل عن البكاء على الفور. توقف ماهر على عتبة الباب يطالع هذا المشهد بقلب رُغما عنه تأثر وهذه المرة لم يستطع نفض مشاعره ليجد نفسه يقول دون وعي:
"
26	"تقدري تيجي معاه لو حبيتي.
"
27	"استدارت تطالعه بذهول...
"
28	"تبا تبا تبا. ماالذي فعله؟ لقد عرض عليها ان يصطحبها معه إلى الأسكندرية رغم كل الإنذارات التي ارسلها إليه عقله. حسنا. لقد فات أوان الندم.
"
29	"ظهر التردد على ملامحها للحظة وهي تقول:
"
30	"والمدرسة وأصحابي وحياتي اللي هنا؟
"
31	"وجد في كلماتها طوق نجاة فأسرع يقول:
"
32	"لو مش عايزة..
"
33	"قاطعته تشير بيدها الحرة قبل أن تقول في حزم:
"
34	"مفيش حد أغلى عندي من صلاح، أنا مستعدة أوافق تاخده وآجي معاكم بس بشرط.
"
35	"كان ماهر يتطلع إلى الصغير الذي يشبهه بقلب تاق لإحتضانه ولكنه ماإن سمع كلماتها حتى تطلع إليها عاقداً حاجبيه بقوة قائلا:
"
36	"شرط إيه ده كمان؟
"
37	"تستخدم علاقاتك وتنقلني مدرسة هناك في اسكندرية.
"
38	"معندناش ست في عيلة بدران تشتغل. الموضوع ده مستحيل أوافق عليه.
"
39	"اقتربت منه تحمل الطفل قائلة بثبات:.
"
40	"أنا مش من عيلة بدران وده شرطي الوحيد عشان أقبل وإلا هنتقابل في المحاكم وأوعدك إنك هتلاقي صعوبة كبيرة لحد ما تاخد صلاح مني وده طبعا هيأخر شفا كريمة هانم.
"
41	"كانت تقف أمامه الآن تناظره بقوة وهي تردف:
"
42	"القرار في إيدك ياماهر بيه. ها. قلت إيه؟
"
43	"طالعها للحظات بتحدي قبل أن ترتفع شفاهه بابتسامة ساخرة وهو يقول:
"
44	"موافق بس افتكري ان انتِ اللي بدأتي واتحدتيني.
"
45	"رفعت قامتها تتمسك بالطفل لتظل قوية فاتسعت ابتسامته الساخرة قبل أن يستدير مغادرا، توقف قائلاً دون أن يستدير إليها:
"
46	"جهزي شنطكم، بكرة الصبح هفوت عليكم عشان نسافر.
"
47	"خليها المغرب على مااروح المدرسة آخد أجازة وأظبط أموري.
"
48	"هز رأسه ثم غادر بينما طالعت مروة الصغير قائلة بحنان:
"
49	"كل حاجة تهون عشان خاطرك انت.
"
50	"لتضمه مردفة:
"
51	"عشانك انت وبس ياحبيبي.
"
52	"كانت تجلس في سريرها تُراجع درس الغد حين اقتحم الحجرة فجأة زوجها بوجه أطل من ملامحه الشر في أبشع صوره، تركت الكتاب من يدها وخلعت عنها نظارتها وقد تصبب جسدها عرقاً، تدرك ان القادم لا خير فيه أبدا لتعود إليه بنظراتها وهو يقول بلهجة أطل الغضب من حروفها:
"
53	"انتِ روحتي لخالتك النهاردة؟
"
54	"ابتلعت ريقها بصعوبة قائلة:
"
55	"أيوة روحت.
"
56	"اتسعت عيونه مشتعلة بنار من جحيم وهو يقترب منها قائلاً:.
"
57	"يابجاحتك ياشيخة، بتعترفي كمان بعملتك السودة دي. طب إكدبي. خافي على نفسك.
"
58	"أنا معملتش حاجة غلط عشان أكدب..
"
59	"قاطعها حين أمسك بشعرها فجأة يسحبها تجاهه لتخرج منها آهة ألم عجزت عن كبحها، شعرت بالعجز لإنها لم تستطع إخفاء ألمها عنه وقد أقسمت في المرة الماضية أن لا تظهر ضعفها أمامه حتى لا تشبع روحه الشيطانية التي أضحت تستلذ بتعذيبها. شعرت بخصلات شعرها الأسود الطويل تتمزق بيده فقالت بألم:.
"
60	"سيب شعري ياأشرف حرام عليك.
"
61	"جذبها منه بقسوة أكبر يسحبها لتقع على الأرض وهو يقول غاضباً:
"
62	"حرام علية كمان؟ معملتيش حاجة مش كدة؟ يابجاحتك ياست سعاد. أنا مش منعتك تروحي عند خالتك. بتعصي كلامي ليه وتروحيلها؟
"
63	"طفرت الدموع من عينيها وقد زاد ألم رأسها:
"
64	"كانت عيانة وكان لازم أشوفها لا هو عيب ولا حرام.
"
65	"من غير اذن جوزك يبقى عيب وحرام يامتعلمة يابتاعة المدارس.
"
66	"وهو اللي بتعمله فية دلوقتي حلال ياأشرف؟ سيبني أبوس إيديك مش عايزة تقي تصحى وتشوفني كدة، البنت اتعقدت حرام عليك.
"
67	"مش مشكلتي دلوقت. أنا عايز أعرف ازاي تعصي أوامري وتروحي لخالتك؟ محمد كان هناك مش كدة؟
"
68	"كادت ان ترد بالإيجاب ولكنها خشيت تفاقم الأمر فهي تعلم أن زوجها يكره ابن خالتها لسبب لا تدركه فقالت كاذبة:
"
69	"لأ مكنش هناك، انت عارف انه بيدي دروس بعد الضهر.
"
70	"وانا هعرف منين يعني؟ متابعه ولا آخد بالي منه مثلا. ده حتة عيل سيس ميسواش تلاتة جنيه.
"
71	"حرام عليك ياشيخ اتقي الله بقى محمد عيل سيس برضه؟
"
72	"لطمة قوية أصابتها منه على الفور لتشعر بألم شديد في وجنتها اليمني بينما تسيل الدماء من شفتيها وهو يقول بوعيد:.
"
73	"إسمه ميجيش تاني على لسانك ولا تدافعي عنه او تجيبي سيرته قدامي. مفهوم ولا تحبي أفهمك تاني؟ قسماً عظماً ياسعاد لو سمعت انك روحتي تاني هناك لأكون قاتلك وشارب من دمك.
"
74	"مامااااا.
"
75	"صرخة أطلقتها تقي حين رأت أمها مُلقاة على الأرض مبعثرة الشعر تسيل الدماء من شفتيها بينما يقوم والدها بالصراخ عليها بدلا من نجدتها.
"
76	"تصرف غريب لم تفهمه الطفلة قط وربما لن تفهمه أبداً فكيف لطفلة ان تدرك في سنها الصغير ذاك أن هناك من البشر من خسروا آدميتهم فأصبحوا كالحيوانات يفترس القوي منهم الضعيف دون شفقة ويقسون دون رحمة.
"
77	"ذراعين فتحتهما سعاد على مصراعيهما تدعوا الطفلة للجوء إليهما لتهدئ روع صغيرتها وروعها هي الأخرى فمهما تكرر إيذاء أشرف لها ستظل في كل مرة تشعر كأنها تُذبح وتُهدر كرامتها بقسوة تحت وطأة يدين قاسيتين ولسان سليط فقد صاحبهم آدميته منذ زمن بعيد.
"
78	"طالعها أشرف بضيق وهما يبكيان في أحضان بعضهما البعض قبل أن يقول بحنق:
"
79	"أنا هسيبلكم الأوضة بحالها، دي حاجة تقصر العمر.
"
80	"غادر الحجرة بينما شددت سعاد من إحتضان طفلتها تمرر يدها على شعرها بحنان، تبغى سلاماً لروح صغيرتها بعد صراع شهدته رُغما عنها بينما تعرف هي في قرارة نفسها أنها إن ظلت أسيرة لهذا الرجل فلن تعرف هي وإبنتها مطلقاً، شعور السلام.
"
81	"أنا كلمته وهييجي النهاردة عشان يقعد معاكي وتتكلموا.
"
82	"انت لسة مصمم على اللي في دماغك ياجدي؟
"
83	"صدقيني ملهاش حل تاني.
"
84	"قالت بقلق:.
"
85	"أنا خايفة على ماما قوي لو عمي رأفت اكتشف التمثيلية اللي هنعملها دي. هتبقى مصيبة.
"
86	"مش هيكتشفها بإذن الله، طاهر ممثل شاطر، المهم انتِ اللي تباني طبيعية.
"
87	"أهو أنا خايفة من نفسي ياجدي، مبعرفش أمثل خالص وخصوصاً قدام راجل، انت عارف اني مبطيقهمش.
"
88	"ثم أسرعت تردف قائلة:
"
89	"طبعا انت برة الموضوع ياجدي، أنا قصدي الشباب منهم.
"
90	"ربت على يدها قائلا بحنان:
"
91	"عارف يابنتي ربنا يفك عقدتك ويغير نظرتك ليهم.
"
92	"مفتكرش ان ممكن نظرتي ليهم تتغير. الجيل القديم ياجدي كان آخر الرجال المحترمين، أما الجيل الجديد فاختفت من قاموسه القيم والمبادئ وضاعت منه الأخلاق والحب بقى بالنسبة له سلعة يبيعها ويشتريها. الجيل الجديد بقى عنوان للزيف والخداع.
"
93	"طب ماطاهر من الجيل الجديد وأهو زي ماقلتلك بيحب واحدة بقاله سنة كاملة ومش راضي يتجوز غيرها.
"
94	"مالت شفتيها بشبه ابتسامة ساخرة وهي تقول:.
"
95	"ده عشان معرفهاش ولا اتكلم معاها بس وقت ما هينولها هتبقى زيها زي غيرها، إسم في أجندة ماضيه.
"
96	"ياااه يابنتي، منهم لله اللي عقدوكي بالشكل ده.
"
97	"ابتسمت قائلة:
"
98	"وليه متقولش عالجوني من أوهامي وأحلام الخايبة.
"
99	"دكتورة آيات. الدكتور فوزي محتاجك في أوضة 10.
"
100	"جاية حالا.
"
101	"ثم استدارت للجد قائلة:
"
102	"متزعلش مني ياراجل ياطيب ومتخافش على حفيدك.
"
103	"انا خايف عليكي انتِ تقعي في حبه والواد مرتبط.
"
104	"ابتسمت لمرح كلماته قائلة:.
"
105	"من الناحية دي متقلقش مبقاش عندي قلب يحب ويتحب. لما ييجي ابعتلي الممرضة وربنا يعينا ع اللي جاي.
"
106	"ثم غادرت يتابعها بعينيه قائلاً:
"
107	"على قد ماكان نفسي تتقابلوا وترتبطوا على قد مابقيت خايف. كل واحد فيكم ليه حكاية معقدة، بتمنى عقدتكم تتفك على إيدين بعض ياآيات يابنتي.
"
108	"مالك ياحاج رءوف؟ واقف بتكلم نفسك كدة ليه؟
"
109	"استدار يطالع تلك السيدة الطيبة التي أتت إلى الدار منذ عدة أشهر فأضحت صديقة قريبة إليه، ليبتسم قائلا:.
"
110	"والله ياحاجة صفية حال الناس اليومين دول لازم يخلي الواحد يكلم نفسه.
"
111	"طب تعالي نقعد وتحكيلي ايه اللي شاغل بالك يمكن تلاقي عندي الحل.
"
112	"ابتسم وهو يهز رأسه قبل أن يسير جوارها إلى أقرب مكان يجلسان فيه ويتحدثان ففي الحديث مع شخص تألفه راحة لا يعرفها سوي الأصدقاء، والمحبين.
"
113	"الممرضة قالتلي إنها جاية حالاً، مش هوصيك ياطاهر. آيات تعاملها معاملة خاصة علشان خاطري ولازم تاخد بالك من تصرفاتك معاها.
"
114	"نهض طاهر قائلاً بحنق:
"
115	"مابلاها الخدمة دي اللي هتبتدي بشروط وتنبيهات، بقولك إيه ياجدي أنا قفلت خلاص من الحكاية دي.
"
116	"نهض الجد بدوره يقترب منه بعكازه قائلاً:
"
117	"ياابني قلتلك طول بالك عشان خاطري، الدكتورة تهمني زيك تمام وفي مقام البنت اللي مخلفتهاش.
"
118	"أشاح طاهر بوجهه فربت الجد على كتفه قائلاً:.
"
119	"ياابني افهم، البنت اتعقدت من الرجالة وموافقتش على التمثيلية دي الا اما إتأكدت ان مفيش حل تاني قدامها، ياابني دي واحدة مبقاش عندها أي ثقة في الحب، تعرف لما حكيتلها عن قصة حبك قالتلي ايه؟
"
120	"استدار بوجهه إليه قائلاً بسخرية:
"
121	"قالتلك إيه ست الحسن والجمال.
"
122	"قالت إن مفيش حاجة إسمها حب وانك وقت ماتبقى حبيبتك في ايديك هتمل منها وتسيبها او تخونها.
"
123	"اتسعت عيناه بإستنكار قائلا:.
"
124	"وهي تعرف إيه عني عشان تحكم علية بالشكل ده؟
"
125	"هي مبتحكمش عليك شخصيا، هي بتحكم بشكل عام من واقع تجاربها الشخصية وفي ايدك تغير فكرتها عن شباب اليومين دول لو قدرت.
"
126	"وانا أغير فكرتها ليه؟ هم يومين هعمل فيهم خطيبها وده عشان خاطرك بس وبعدين كل واحد يروح لحاله.
"
127	"بالظبط ده تحديداً اللي عايزاك تعمله ياأستاذ طاهر.
"
128	"ابتسم الجد لمحدثته التي تقف خلفه الآن على مايبدو، لا ينكر أن صوتها رقيق وجذاب رغم حدة نبراتها ولكن لا يهمه جمال صوتها او فتنتها التي تحدث عنها جده فقد امتلكت قلبه أخرى وانتهى الأمر، وربما عليه فقط أن ينهي هذه القصة في أسرع وقت حتى يتفرغ للبحث عن حبيبته، استدار ليقابل هذه الطبيبة لأول مرة وما إن واجهها حتى تجمد كلية، فأمامه وقفت هي بكامل أناقتها تتحداه بنظراتها. ليدرك ان هذه الطبيبة لم تكن سوي حبيبته، ذات الكتاب الأحمر.
"
1	"كان يقف متأنقاً في بذلة رسمية جذابة، يشعر بداخله بمزيج من الرهبة والشغف واللهفة، فاليوم مميز جدا بحياته يكاد يكون الأهم على الاطلاق، انه اليوم الذي سيضع محبسه في اصبع محبوبته بعد انتظار دام الأزل.
"
2	"رأي مركبتها تقترب لتنطلق الأعيرة النارية احتفالاً بوصولها، توقفت على مسافة قريبة منه وهبط جده أولاً يساعدها على الهبوط بدورها فأطلت هي بابتسامة خصت بها جده فسرقت قلبه مجدداً برقتها الفاتنة، دارت بعينيها في المكان تبحث عن أحد ما، تمنى لو كان هو ولكنه يدرك عمن تبحث، فتلاقت أعينهم للحظة توقف فيها الزمن ود لو غرق بها كلية ونسي كل من حوله ولكنها حبيبته لذا تأتي رغباتها اولا، أشار بعينيه في اتجاه ما فنظرت إلى مايشير قبل أن تتسع ابتسامتها بحب تشمل وجهها بالكامل ترسل قبلة هوائية فابتسم طاهر حين أدمعت عينا والدتها مرسلة لها قبلة هوائية بدورها، عادت إليه بعينيها بنظرة امتنان اكتفي بها الآن أملاً في أن تتبدل مستقبلاً لنظرة حب خالصة كتلك التي يرسلها إليها وهو يمسك يدها من جده قبل أن يقترب فجأة ويضع قبلة على جبهتها، دامت للحظة. لحظة واحدة جعلت خفقاته تدوي بجنون بينما أشعلت نيران الخجل بجسدها ليبتعد متطلعاً إليها للحظة أخرى يتشبع بملامحها الجميلة التي اعتلتها حمرة الخجل المحببة إلي قلبه.
"
3	"ابن جدك ياولد. كمل بالشكل ده ومحدش هيشك أبداً انها تمثيلية.
"
4	"لا أمثل ياجدي بل تقودني مشاعري، احاول إلجامها قدر المستطاع حتى لا أخيف حبيبتي ولكني اعيش لحظات واقعية، أحقق أحلامي الخيالية التي لطالما أخذتني بعيداً عن واقعي، كفاني أحلاما فالواقع أجمل بكثير.
"
5	"اوعي تسمع كلام جدي. متزودهاش ياطاهر.
"
6	"ابتسم قائلاً بمزاح:
"
7	"أزودها ولا مزودهاش حيرتوني.
"
8	"زودها متزودهاش.
"
9	"نطق الجد وآيات كلماتهما في نفس اللحظة، لتتسع ابتسامة طاهر قائلاً:
"
10	"سيبكم مني وتعالوا نسلم على الناس اللي مستنيينا دول وأولهم مامتك، عارف انك نفسك تحضنيها بس اوعي تبكي انا بقولك اهو عشان المكياج ميبوظش وتبقى زي العفريتة.
"
11	"وكزه جده قائلاً:
"
12	"عفريتة. آل وبقول انك طالعلي، انسى يابنتي الكلام اللي قلتهولك عنه.
"
13	"ضحكت آيات بقوة ليبتسم كل من الجد و حفيده وهم يتجهون سويا لمكان والدتها التي قالت بعيون دامعة:.
"
14	"شفت يارأفت مبسوطة قد إيه، أنا عمري ماشفتها بتضحك بالشكل ده، الحمد لله ان عقدتها اتحلت على ايد طاهر، ربنا يتتمملهم على خير. ما شاء الله طالعين زي القمر.
"
15	"تمتم رأفت من بين أسنانه:
"
16	"عقدتها اتحلت! اصبري علية ياست حورية. ان ماخليت عقدتها تزيد وتبقى عقد على ايديه مبقاش رأفت السلحدار، فين بس عاصم الزفت هو مش قال هيوصل من ساعة. بس أما أشوف وشه.
"
17	"صمت تماماً حين وجدهم يقتربون منهما ليهز رأسه في تحية باردة للجد رءوف بينما كان العروسان مشغولان بتقبل التهنئة من السيدة حورية.
"
18	"فركت المحبس في يدها بإبهامها تشعر بأنه طوق من لهب يشعل إصبعها ويمتد لكيانها، لا تدري لمَ شعرت وطاهر يضعه بإصبعها أنه تماماً حيث يجب أن يكون، هل هو صاحب المحبس الذي يحيرها شبهه الشديد بوالدها؟ حتى عندما مال على أذنها قائلا لها.
"
19	"(مبارك ياأميرتي افتحي قلبك للفرح ومتخافيش، باب الفرح مش هيتقفل قصادك أبداً)
"
20	"كان في معاني كلماته ماردده والدها على مسامعها ليلة تخرجها
"
21	"مبارك ياأميرتي. الحلوة مكشرة ليه بس.
"
22	"مش عايزني أكشر يابابا؟ أنا طلعت التانية ع الدفعة.
"
23	"مش شرط تطلعي الأولى في النظري عشان تكوني اشطر الناس، حاولي في العملي تكوني أشطر واحدة. نجاحك في حياتك بعد الدراسة هو النجاح الحقيقي ليكي. يلا بقى اضحكي وافرحي من قلبك وكوني واثقة ان الفرح فاتحلك دراعاته دايماً.
"
24	"عادت من ذكرياتها على صوته يسألها شيئا ما فالتفتت إليه تقول بارتباك:
"
25	"ها. قلت حاجة؟
"
26	"مال قليلا تجاهها يقول بابتسامة جذابة:
"
27	"روحتي فين بأفكارك؟ ماما عنيها عليكي وشايف القلق في عينيها.
"
28	"ماما!
"
29	"أشار بعينيه تجاه والدتها فوجدتها بالفعل تطالعها بقلق، لترسم ابتسامة على شفتيها وترسل لها قبلة هوائية أخرى، فابتسمت والدتها ثم منحت انتباهها لمحدثتها بينما عاودت آيات النظر إلى طاهر الذي وجدته يبتسم بدوره لجده، احتارت في أمره، ينتبه لكل شاردة وواردة ويهتم بأمها كما لو كانت والدته هو بل ويطلق عليها لقب ماما، يهتم بها حقاً ويظهر اهتمامه في كل كلمة ونظرة، هل نسي حبيبته وبات يهتم بها هي؟ أصابتها تلك الفكرة بمشاعر متناقضة أبرزها عدم الراحة.
"
30	"مبارك يابنت عمي.
"
31	"صوت صدح بقوة خلفهما فاستدارا سوياً تجاهه ليتطلع طاهر بنظرة فاحصة إلى محدثه. كان شابا طويل القامة أسود العينان والشعر قمحي اللون حاد القسمات ينظر إليه بدوره ولكن شملت نظراته لمحة تقييمية ساخرة لم تخفي عن طاهر الذي سمع آيات تقول بهدوء:
"
32	"ميرسيه ياعصام، أقدملك طاهر. خطيبي وده يبقى عصام ابن عمي ياطاهر.
"
33	"تشديدها على كلمة (خطيبي) وحروف اسمه التي خرجت من فمها بعفوية جعلته يبتسم بوجه هذا المأفون تظهر السعادة على ملامحه قائلا:
"
34	"تشرفنا.
"
35	"هز عصام رأسه ببرود، ثم قال:
"
36	"مقلتليش ياآيات. خطيبك بيشتغل إيه؟
"
37	"وهو انت لازم تسأل آيات؟ ماتسألني أنا.
"
38	"أمسكت آيات يده قائلة بابتسامة:
"
39	"معلش ياطاهر سيبني أقدمك بنفسي لإني ببقى فخورة جدا وأنا بقول إني مخطوبة للكاتب المعروف طاهر الفيومي.
"
40	"مط عصام شفتيه قائلاً:.
"
41	"كاتب وياتري كاتب مثقف ولا من بتوع اليومين دول اللي بيكتبوا كلام فارغ ويحطوه في كتاب وينشروه ويفرحوا قوي لما ينادوهم كتاب.
"
42	"عصاااام.
"
43	"نهرته آيات فأمسك طاهر يدها يضغط عليها وهو يقول:
"
44	"مش حابب أمجد في نفسي، أكيد هتقول مغرور بس سيرش صغير على جوجل يديك فكرة حلوة قوي عن كتاباتي وآراء الناس فيها ومقتبسات منها كمان، دلوقتي إعذرني كان نفسي اتكلم معاك أكتر بس حابب أرقص على الأغنية دي مع أميرتي.
"
45	"سحبها طاهر بينما تكتم آيات ضحكتها بصعوبة حتى ابتعدا قليلاً ليضم خصرها بيد بينما يمسك يدها بالأخري لتقول آيات على الفور بحماس:
"
46	"والله برافو عليك قدرت تفحمه وتحرق دمه وتخليه عاجز عن الرد بكل هدوء، ده انا خفت متمسكش أعصابك و تتخانق معاه وساعتها هنبوظ كل اللي عملناه.
"
47	"طالع عيناها السعيدتان بابتسامة هادئة وهو يقول:.
"
48	"مش ممكن أبداً أبوظ ليلة زي دي مهما حصل ومش بني آدم حقود زي ده اللي هيبوظهالي وبعدين انا اتعودت من خلال مهنتي أمسك أعصابي لإن أمثال ابن عمك في مجالنا كتير ناس ملا الحقد قلوبهم وعما بصيرتهم لدرجة انهم بيشوفوا نفسهم أحسن الناس والباقي حثالة ملهاش قيمة.
"
49	"في كل مكان هتلاقي شبيه لعصام. ربنا يهديه، المهم سيبك منه وقولي إيه خطوتنا الجاية.
"
50	"مال يزيح بيده خصلة تحجب عنه عينها، يضعها خلف أذنها بحنان ارسل رجفة في أوصالها وهو يقول بنبرة ناعمة:
"
51	"دلوقتي هنرقص وبس على أنغام الأغنية الحلوة دي، منها هنحبك التمثيلية اكتر وأكتر وهنوريهم ان احنا بنحب بعض ومنها هنغيظ الحقود اللي واقف هناك عينه بتطلع شرار ولو طايل يموتني هيموتني.
"
52	"قرن كلماته بضمها اكثر إليه ليهمس جوار أذنها:
"
53	"سيبي نفسك ياآيات، صدقيني مش هاكلك.
"
54	"قربه منها وأنفاسه الساخنة أذابت كيانها لتقول بضعف:
"
55	"قلتلك متزودهاش.
"
56	"متخافيش مني، أنا جنبك ومعاكي ومستحيل هأذيكي.
"
57	"استسلمت لهذه العاطفة الصادقة التي حملتها كلماته فأغمضت عيناها تستمع لكلمات الأغنية التي قضت نهائياً على أي مقاومة لديها.
"
58	"ضميني وانسي الدنيا
"
59	"ضميني وانسي الناس
"
60	"انا وانتي هانبقي في ثانية
"
61	"مالناش غير الاحساس
"
62	"احساس بالحب وبس
"
63	"احساس بربيع العمر
"
64	"ولا نعرف هم في دنيا
"
65	"ولا نسمع لكلام ناس
"
66	"ضميني وانسي الدنيا.
"
67	"ضميني وانسي الناس
"
68	"كانت تمشي على الشاطئ، جافاها النوم فقررت الخروج قليلاً وطفلتها نائمة علها تُخرج تلك الذكريات من رأسها، قدومها إلى هنا لم يكن من أجل الطفلة فحسب، بل كان من أجل نفسها أيضاً. تريد أن تشفي جراحها المستترة آملة أن تلتئم روحها في البعد عنه، ولكن كل لحظة تقضيها هنا تجعلها تدرك شيئاً واحداً. ماكُسر مهما حاولتي إصلاحه سيظل أثر الشرخ ظاهراً فلا شيء يعود كما كان.
"
69	"كان يقف على بعد خطوات منها، يراها شاردة وكأنها في عالم آخر، تتطاير بضع خصلات من شعرها من خلال حجابها الذي تراجع قليلا فتذكره بحوريات البحر، فاتنة رقيقة وتسحر كل من يراها، التفت يطالع الشاطئ حولها. جيد. لا أحد غيره يطالع هذا الجمال الفاتن، أنب نفسه قائلاً:
"
70	"انت كمان، غض بصرك. مش من حقك تبصلها. اتقي الله يامحمد.
"
71	"غض بصره يطرق أرضاً، يبذل قصارى جهده ألا يتطلع إليها في صورتها الملائكية تلك، أن يعود كالماضي حين كانا صغاراً يطالعها بقلب بريئ، ليخبره قلبه ساخراً. كنت حتى حينها تحبها حتى وان لم تفهم مشاعرك وقتها. عادت عيونه ترتفع وتراقبها بصمت. من يراه الآن يدرك بكل تأكيد كم هو عاشقاً ولهاً يطالعها وكأنه في محرابها يتعبد.
"
72	"وجدها تنحني وتحمل صدفة، تهمس لها ببضع الكلمات ثم تضعها على أذنها، ابتسم. هذه عادتها منذ الصغر، تهمس برسالتها إلى الصدف تأمل ان تجيبها يوماً وتخبرها أسرار البحر والحياة. تقدم منها بخطوات واسعة حتى صار خلفها يسمعها تهمس قائلة:
"
73	"الشمس لما بتغيب في حضن البحر ياترى بيضمها ويبقى حنين عليها ولا بيإذيها ويطفي لهيبها ويخليها تضلم؟
"
74	"رأيك انتِ ايه ياسعاد؟
"
75	"صوته أفزعها فاستدارت بسرعة ليختل توازنها. كادت ان تسقط فمد يده على الفور وأمسك يدها فاعتدلت تتطلع إليه بدهشة فوجد نفسه يردد بصوت غلبته مشاعره:
"
76	"حتى لو إذاها وطفي لهيبها وقهرها بتقدر من تاني تتغلب عليه وتشرق بالأمل في أن رحمة ربنا أوسع من كل شيء وان اللي جاي أكيد أحلى طول ماهي مليانة بالتفاؤل والحب والقوة.
"
77	"نظراته. لمسة يده. نبراته وكلماته أرسلا إلى جسدها ذبذبات مشاعر عاتية، دوامة كادت ان تبتلعها، لتقاومها بكل قوتها وهي تسحب يدها قائلة بارتباك:
"
78	"من زمان وانت بتعرف تجاوب عن كل أسئلتي يامحمد وتقنعني باجاباتك كمان.
"
79	"ودي حاجة وحشة؟ حاسس انك مش مبسوطة بيها.
"
80	"طالعته قائلة بصوت شابه الحزن:.
"
81	"المشكلة في كمية التفاؤل اللي بيديهالي كلامك والصورة البسيطة اللي بتصورها للحياة. بصدقك. حقيقي بصدقك وبعدين بكتشف ان الحياة مش بالبساطة دي ولا هينفعنا ان احنا نتفائل فيها دايماً لإنها قاسية قوي ومبترحمش.
"
82	"نعيب زماننا والعيب فينا.
"
83	"مش هعرف أقنعك بأفكاري، انا مش زيك ومش هعرف أتناقش معاك. هتكسب دايماً زي زمان. زمان. ياريت يرجع.
"
84	"قالتها بحيرة فأنّ قلبه ليقول:
"
85	"عايزاه يرجع ليه؟
"
86	"مش هقولك اني هغير حاجات كتير قوي، كل اللي هعمله حاجة واحدة بس.
"
87	"ايه هي؟
"
88	"همنع جواز ماما وبابا. عشان ميجبونيش للدنيا دي.
"
89	"ليه بتقولي كدة ياسعاد؟ طب ماتغيري اللي محبتيهوش في حياتك وبس، ليه مش عايزة تكوني موجودة من الأساس؟
"
90	"عشان الدنيا كدة فيها ناس اتخلقت عشان مترتاحش فيها لحد ماتموت وأنا من الناس دي. من يوم ماوعيت على الدنيا وأنا بتألم، بتألم من قسوة بابا علية ومن ضعف أمي قدامه، بتألم لما بشوفه بضربها وانا مش قادرة اعمل حاجة، بتألم لما بتغصب على كل حاجة واحس اني مليش حتى الحق في اختيار شريك حياتي وبتألم لما حتى البني آدم ده ميعوضنيش عن كل الألم اللي عشته بالعكس زودها علية، فيه ناس اتخلقت عشان تشوف المر في حياتها لحد ماتموت وأنا من الناس دي يامحمد.
"
91	"الألم في صوتها ذبحه يدرك أنها المرة الأولى التي تفتح له قلبها بعد أن وارت ألمها في صدرها لسنوات، تتظاهر بأنها على مايرام أمام الجميع سعيدة في حياتها حتى كانت هذه المرة التي ادركوا فيها زيف ادعائها حين أخرجها من منزلها في ذلك اليوم وهو يهينها بقسوة ويضربها بينما تذوذ عنها حماتها، غادرت إلى منزل والديها محطمة الفؤاد مكسورة القلب يستقبلها أباها بعبارات لائمة كونها ستصبح مطلقة يلوك في سيرتها الجيران، أمضت ليلتها باكية في أحضان امها كما أخبرت خالته والدته، بينما عاد أشرف في اليوم التالي مع والدته ليعيدها للمنزل وحين رفضت هددها بحرمانها من تقي صغيرتها الجميلة. لترضخ وتعود. صامتة مجدداً تدعي السعادة ولكن هذه المرة لم تستطع التظاهر بل فتحت قلبها على مصراعيه وكم أحزنه مارآه بداخله من جروح.
"
92	"رأت الحزن والألم يعتليان ملامحه فشعرت بالندم، انها تكن لمحمد عاطفة قوية منذ الصغر عدته كأخ لها حيث لم يرزق الله أباها البنين، وفي الفترة الأخيرة باتت مشاعرها تجاهه أقوى حتى أن لمحة حزن في مقلتيه تضنيها ألماً، حاولت نفض الحزن عن كليهما قائلة بمرح:.
"
93	"بقيت كئيبة قوي مش كدة؟ سيبك مني وهات ياجرعة التفاؤل خبر حلو كدة يفرحني، زي مثلاً ليه سبت القاهرة وجيت اسكندرية على ملا وشك؟ أكيد جاي تشوف مروة. وحشتك مش كدة؟
"
94	"تحب مروة صديقتها كنفسها تماماً، تراها مناسبة تماماً كعروس لابن خالتها. ودت كثيراً لو تزوجا الثنائي الأقرب لقلبها ولكن لا تدري وهي تردد كلماتها الآن. لماذا شعرت بغصة في حلقها؟ بينما تعتصر قلبها قبضة قوية آلمته.
"
95	"مروة وحشتني صحيح بس أنا جاي عشانك انتِ.
"
96	"عقدت حاجبيها بحيرة قائلة:
"
97	"عشاني أنا؟!
"
98	"تأمل عينيها قائلاً:
"
99	"طمنيني عليكي.
"
100	"كلمتان. هما فقط كلمتان ولكن هل هناك من الكلمات ماترك تاثيراً على روحها كهاتان الكلمتان؟وهل أرادت يوماً من اي أحد سوي اهتماماً رقيقاً في سؤال كهذا. يبغى به صاحبه أن تمنحه حقيقة مشاعرها. تخبره أنها بخير أو حتى تعاني خطباً ما؟ كيف يمكن لكلمتان ان يمنحانها أقصى أمانيها على وجه الأرض. شعور الوجود. الحياة. هي على بال أحدهم فقط يبغى الاطمئنان عليها.
"
101	"مش عارفة.
"
102	"طالعها منتظراً كلماتها فأردفت وهي تستدير مطالعة البحر:
"
103	"أوقات كتير بحس اني كويسة، مش مبسوطة لكن عايشة واوقات بحس اني بتنفس بالاسم بس لكن الأكيد ان روحي ماتت من القهر والوجع.
"
104	"أدمعت عيونها فمدت اناملها تمسح دموع تسللت إلى وجنتيها، فانتفضت حين وجدت يده توضع على كتفها وصوته يأتيها:.
"
105	"كل ظلم وليه نهاية، وكل وجع آخره فرح، ربك كريم قوي ياسعاد، بيبتلينا بس بيحبنا، عايزنا نقوي ونصبر ونحارب عشان في الآخر لما نفرح نقدر نعمة الفرح ونحافظ عليها.
"
106	"استدارت تطالعه قائلة:
"
107	"لسة شايف فيها أمل.
"
108	"أكيد. طول مافينا نفس.
"
109	"ابتسمت قائلة:
"
110	"قلتلك انت جرعة التفاؤل اللي في حياتي، مش عارفة من غيرك كنت هستحملها ازاي.
"
111	"آه لو تدري مافعلته حروفك بخفقات قلبي. رفع يده عن كتفها حتى لا تشعر بنبضاته المتسارعة والتي صارت تدوي في جسده وامتدت لأطرافه.
"
112	"ابتسم قائلاً:
"
113	"قوليلي بقى فين حبيبتي تقي؟ وحشتني بشكل.
"
114	"ابتسمت وهي تسير عائدة للفندق، يسير جوارها وهي تقول:
"
115	"نايمة، على فكرة هتفرح قوي لما تشوفك. انت قاعد كام يوم ولا مسافر النهاردة؟
"
116	"انا قاعد على قلبك لغاية لما تزهقي مني.
"
117	"ابتسمت فاردف قائلاَ:.
"
118	"مش هقدر أسيبك هنا لوحدك ياسعاد، مش هكون مطمن عليكي ولا هيهدالي بال وأنا بسأل نفسي في كل لحظة عن حالك وعاملة ايه في الغربة لوحدك.
"
119	"مجددا كلماته التي تنفذ إلى أعماقها وتثير بداخلها دوامة المشاعر تلك لتنفض خفقاتها المتسارعة تحاول المزاح قائلة:
"
120	"وهي اسكندرية غُربة برضه هتخاف علية منها؟ دي فردة كعب بينها وبين القاهرة.
"
121	"كنت بخاف عليكي وبيني وبينك شارعين، مش عايزانى اخاف عليكي وبيني وبينك 225 كيلو متر.
"
122	"هنا لم تستطع نفض مشاعرها أو الهروب من دوامة الاحاسيس التي سحبتها في هذه اللحظة بل استسلمت تماماً لها، تعيش لحظات من السعادة لم تشعر بها منذ، منذ ماذا؟ اكتشفت الآن والآن فقط انها لم تشعر بالسعادة فقط حتى تكون بصحبتهم فقط. ابنتها وصديقتها. ، وهو. نعم هم فقط لا غير من يمنحونها لحظات سعادة تسرقها من الزمن.
"
123	"كان يتجول في المكان، تجول يده على بعض الأدوات التي تستخدم في تصليح السيارات، اتسخت يده فأخرج منديله ومسحها بهدوء قبل أن يعيد المنديل إلى جيبه في نفس اللحظة التي سمع فيها صوت يأتي من خلفه قائلاً:
"
124	"خير ياباشا، قالولي انك عايزني. أنا ماشي في السليم والله ومشربتش من 6 شهور ولا مشيت مع الواد عزمي.
"
125	"استدار إليه الجد رءوف قائلاً:
"
126	"انا مش مباحث على فكرة ومع ذلك مش مصدق بقك.
"
127	"عقد أشرف حاجبيه قائلاً:.
"
128	"لما انت مش مباحث ياباشا. لازمتها ايه بقى الدخلة دي؟ تبعت رجالتك يجيبوني من القهوة على ملا وشي وكأني عامل عملة. مش أصول على فكرة.
"
129	"وهي الأصول انك تسيب ورشتك مفتوحة كدة للي رايج وجاي يدخلها ويسرقها وانت ولا على بالك، الأصول انك ترمي والدتك في دار مسنين ومتسألش عنها. ولا الأصول انك تشرب وتصاحب ولاد الليل وتهين مراتك وتعذب بنتك؟ لما تعرف الأصول ابقى إسأل غيرك عنها.
"
130	"قال اشرف بحنق:.
"
131	"وانت جاي بقى تحاسبني؟ تبقالي ايه؟أبويا. واحد صاحبي. انت مين أساساً وعايز مني ايه؟
"
132	"انا واحد بعته ليك القدر عشان يساعدك، مش مهم انا مين قد ما مهم أنا ممكن اقدملك إيه. انا ممكن أساعدك تتعالج وتفوق من السم اللي مالي جسمك وعقلك، ممكن أساعدك اكتر وأشغلك بعد العلاج في مصنعي وأديلك فلوس متحلمش بيها. ممكن أخلق منك واحد تاني خالص احسن من اللي واقف قدامي بكتير. بس في حالة واحدة بس، لو كان عندك فعلا الرغبة في التغيير، لو ندمان بجد على كل اللي عملته وحابب تصلح من نفسك.
"
133	"انت بتعمل كل ده ليه؟
"
134	"ممكن تقول اني بحاول أحقق أمنية أم كل دعواتها وأمانيها صلاح حالك ورجوعك ليها ولحضنها، أم طيبة قوي حبت وضحت ومستنتش رد جميل بس كل اللي عملته كان نهايته قسوة وجحود ونكران وظلم وربنا ميرضاش بالظلم، سخرني عشان أصحح الوضع فلو حابب ترجع لحضن الست الطيبة دي يبقى ايدي أهي ممدودة ليك بالخير امسك فيها وبإذن الله هترجع.
"
135	"ظهر التردد على وجه أشرف للحظات يدرك الجد فيهم أن أشرف يصارع نفس تتوق لهذه الأشياء التي عرضها عليه وسموم تسيطر على ارادته قبل أن يظهر الحزم على وجهه وهو يمد يده ويصافح الجد. فارتسمت ابتسامة على وجه الأخير عبرت بكل وضوح عن سعادته وارتياحه.
"
1	"كان الممرض يمسك به بقوة بينما هو في حالة هياج شديد، يسبهم ويكيل لهم الشتائم، يقول الطبيب موجهاً حديثه إلى الجد رءوف بحنق:
"
2	"أهو زي ماانت شايف كدة، مش مخلي وعايز يخرج من المستشفى، مش عارف ياعمي ايه اللي عرفك على الأشكال دي؟ وليه مصر تساعده؟أنا شايف ان حرام فيه العلاج. ورأيي نسيبه يرجع للشارع والهباب اللي كان بيشربه.
"
3	"قال الجد:.
"
4	"لا طبعا مستحيل أعمل كدة، انت جرالك ايه ياابني؟ هو العلاج خلاص بقى للناس اللي معاها فلوس وبس، والغلابة حرام نعالجهم ده ابن واحدة طيبة قوي واغلب من الغلب ومناها بس ابنها يرجعلها زي ماكان، لو مش هتقدر تعالجه وشايف المركز مش هيقدر يأهله هاخده مكان تاني.
"
5	"ياعمي مش مسألة اغنيا وغلابة والله، المشكلة في البني آدم نفسه، انت متعرفش كام مرة حاول يهرب ولحقناه وكم ممرض ضربه، ده كان في مرة هيخنق ممرضة لمجرد انها وقفت في طريقه، معندوش رغبة في العلاج مكنش جه المركز من أصله.
"
6	"وهو أشرف اول حالة تيجي المركز وبعدين تغير رأيها؟
"
7	"لأ طبعا، بس مبيبقوش بالشراسة والاجرام ده.
"
8	"يعني ايه ياابني مش هتقدر تعالجه؟
"
9	"هعالجه طبعا بس يقتنع الأول أن العلاج ضروري ليه والا كل اللي بنعمله هيكون من غير فايدة وفي اول فرصة هيقدر يهرب وتعاطى هيتعاطي.
"
10	"طيب سيبني وانا هكلمه وبإذن الله تلاقي واحد تاني ياطارق.
"
11	"ياريت ياعمي ياريت. عن اذنك هقوم ابعتلك على يديله حقنة تهديه لما نشوف آخرتها.
"
12	"غادر الحجرة بينما نهض الجد وتوجه إلى أشرف الذي رمقه بكره يحاول الافلات من بين ذراعي الرجل الذي احكمهما حوله ليقول بغضب:.
"
13	"خليه يسيبني أمشي أنا مابقتش قادر أستحمل، مش عايز اتعالج. هو بالعافية ياأخي.
"
14	"حدجه الجد بنظرة باردة وهو يقول:
"
15	"لو مش عايز تساعد نفسك تفتكر مين هيساعدك؟ اعقل ياأشرف عشان تفوق م اللي انت فيه وترجع لمامتك ومراتك وبنتك.
"
16	"يولعوا كلهم، انت مش عارف النار اللي بتاكل في جسمي دلوقت والسكاكين اللي بتقطعوا حتة حتة، وانا يعني كان مالي؟مايقبلوني زي ماأنا.
"
17	"بس ده مش انت، لما يوصلك الإدمان للعقوق ويخليك ترمي الست اللي ربتك وعاشت عشانك عمر بحاله في الشارع وتخليها تلجأ لدار مسنين يبقى لازم تتخلص منه، لما يخليك تإذي مراتك وتضربها وتإذي بنتك لدرجة انها تحتاج لطبيب نفسي يبقى لازم تتخلص منه، لما تبقى فاكر انك كويس وانت بتنتهي عقلياً وجسدياً يبقى لازم تتخلص منه عشان ترجع بجد نفسك اللي فقدتها بسببه.
"
18	"بقولك ايه ياراجل انت بلاش شغل الانتخابات ده والكلام الكبير اللي مبنسمعوش غير في الصوانات اللي بيعملوها وقولي مصلحتك ايه م اللي بتعمله معايا؟ عينك ع الست الكبيرة خدها ومتقرفنيش.
"
19	"صفعة قوية احمر لها وجه أشرف وحاول الفكاك من يد الممرض ولكنه لم يستطع وقد نخر الإدمان جسده وتركه ضعيفا لا يقوي على الدفاع عن نفسه، كاد ان يشتم الجد ولكن الجد اخرسه بنظرة حملت صرامة الدنيا وهو يقول:.
"
20	"انا مش هرد على قلة أدبك دي، واعرف ان لولا الست دي انا كنت دفنتك مكانك ومكنش حد هيعرفلك طريق، وم الآخر كدة. خروج من هنا مش هتخرج لحد ماجسمك يخلص خالص من القرف اللي ماليه، وبحذرك للمرة الأخيرة ياتتعدل يااما هوديك بأيدي للبوليس واقولهم بيتاجر في المخدرات وألبسك مصيبة تاخدلك فيها إعدام ونخلص.
"
21	"طالعه أشرف بمقت بينما حدجه الجد بتحدي مالبث ان خضع لسلطان الأول فنكس رأسه بضعف، دخل الممرض الآخر في هذه اللحظة قائلا:
"
22	"الدكتور طارق بعتني أدى الحقنة دي للمريض.
"
23	"اديهاله. انا خلاص خلصت كلامي وهو حر بقى، عقله في راسه يعرف خلاصه زي مابيقولوا.
"
24	"استدار مغادرا بينما توجه الممرض ليمنح أشرف الحقنة بينما يسمع الممرض الذي يكتفه يقول للآخر بحنق:.
"
25	"انا مش عارف والله بيجيبوا الأشكال دي منين، مش عايز يتعالج مايسيبوه يمكن يخرج ياخد جرعة زيادة ويريحنا.
"
26	"ملكش دعوة يامسعود، خلينا في حالنا وحافظ ياابن الناس على أكل عيشك عشان تقدر تدفع مصاريف علاج بنتك. صحيح هي أخبارها ايه دلوقت؟
"
27	"محتاجة تعمل العملية ضروري، قدمت على قرض وربك يسهلها ويوافقوا وساعتها هعملهالها علطول.
"
28	"ربنا يرزقك ويشفيهالك.
"
29	"يارب.
"
30	"أغمض أشرف عينيه وقد بدأ مفعول الدواء يسري بدمه فيخدر جسده بينما عقله يرسم فكرة رآها اكثر من مناسبة لتسهيل هروبه من هذا المكان قبل أن يتسلل الخدر لعقله ويغيب عن الوعي كلية.
"
31	"احنا بنعمل ايه هنا؟بنجمع معلومات برضه؟
"
32	"لأ بصراحة أنا جاي هنا سياحة، كنت حابب أشوف بيت جولييت بفيرونا، كنت كتبت عن البيت ده في رواية من رواياتي، شفته وقريت عنه من خلال كتاب بس دي اول مرة اشوفه علي الطبيعة.
"
33	"ايه بيت جولييت ده؟ لأ متقولش ان رواية شكسبير روميو وجوليت كانت حقيقية وان ده كان بيتها بجد؟
"
34	"ضحك طاهر قائلاً:.
"
35	"مش بالظبط. ده بيت عيلة كابوليت تقريبا اللي استمد منهم شكسبير الاحداث، لما البلدية في عام 1905 شافت ان اسم العيلة هو نفس اسم عيلة جولييت وكمان نفس المدينة اشترته من العيلة وخلته مزار سياحي. وعلى الرغم من انها شخصية خيالية بس البيت اتحول وبقي قبلة للمحبين وحاوطته أساطير كتيرة زي مثلاً اللي يعلن حبه ويلزق ورقة تشيل اسمه واسم حبيبته في ساحة البيت ميفترقش عنها أبداً.
"
36	"وانت جاي تعمل كدة عشان حبيبتك متفترقش عنك مش كدة؟
"
37	"اكتفي بابتسامة وهو يخرج من جيبه ورقة رفعها أمامها فأشاحت بوجهها تخفي الماً ظهر على ملامحها فوقعت عيناها على اثنين من المحبين يتبادلان القبل في ساحة المنزل وجدت نفسها تلتفت وتخبئ وجهها في صدره وقد كان قريباً منها، كاد ان يرفع يديه ويحيطها بهما يضمها إليه أكثر ويحمي عيناها العذراوتين من هذا المشهد الملتهب ولكنه لم يستطع حتى لا تظنه ينتهز الفرصة ويجعلها تنفر منه، ثوان وابتعدت عنه بخجل كما توقع تقول مطرقة الرأس:.
"
38	"انا آسفة بس، يعني. هستناك برة لحد ماتخلص.
"
39	"أمسك يدها قائلا:
"
40	"هنمشي مع بعض ثواني هلزقها وحابب تكوني معايا.
"
41	"وجدت يدها ترتاح في راحته فأومأت برأسها دون أن تنظر إليه، بالفعل لصق الورقة وخرج سريعاً من المنزل يقول بابتسامة:
"
42	"بقولك ايه. انا جعت ياآيات وبما اننا في إيطاليا بلد الأكل ايه رايك ندور على مطعم عشان ناكل فيه. بيتزا ولا مكرونة. إيطاليا مشهورة بالاتنين.
"
43	"قالت بحماس:
"
44	"يبقى ناكل الاتنين.
"
45	"اتسعت ابتسامته وهو يدرك مجدداً كم حبيبته تعشق الطعام، تماماً مثله.
"
46	"كانت سعاد تتجه إلى حجرة المديرة لتستأذن في المغادرة وقد شعرت ببعض التعب وأرادت ان تأخذ اليوم راحة تعوض به النوم الذي جافاها البارحة ثم تقضي البقية منه بين أختها وطفلتها يشاهدان فيلماً يذهب عنها التفكير الذي قضى مضجعها ويرسلها للنوم دون أن تؤرقها أفكارها التي تدور كلها حوله، وجدت زميلتها بالعمل وفاء توقفها قائلة:.
"
47	"مبارك ياسعاد وعقبالك.
"
48	"عقدت سعاد حاجبيها بحيرة قائلة:
"
49	"أنا مش فاهمة حاجة مبارك وعقبالك، شكلك مفطرتيش يا وفاء وده اللي ملخبطك بالشكل ده.
"
50	"لا والله فطرت سندوتش فول كان يستاهل بقك.
"
51	"أمال تقصدي ايه بكلامك ده؟
"
52	"بباركلك على إعارة ابن خالتك وبتمنالك إعارة زيها، اوعي تكوني ياسعاد من اللي بيخبوا ويخافوا من العين؟
"
53	"إعارة؟لمحمد؟منذ متى؟
"
54	"أردفت صديقتها وقد رأت ملامح الصدمة على وجه سعاد:.
"
55	"لا والله شكلك اول مرة تعرفي، الظاهر ان ابن خالتك هو اللي بيخاف من العين. عموماً مفيش حاجة بتستخبي، نوجا صاحبتي لسة قايلالي انه كان عندها في مديرية التربية والتعليم بيخلص ورق رايح السعودية عقبال عندك وعندي.
"
56	"هزت سعاد رأسها قائلة:
"
57	"ان شاء الله بعد اذنك ياوفاء هروح للمديرة آخد اذن عشان اروح، اصل أنا تعبانة شوية.
"
58	"اتفضلي طبعا، سلامتك الف سلامة ياحبيبتي.
"
59	"اتجهت إلى مكتب المديرة وقلبها تتعثر خطواته قبل قدميها، تفكر في هذا الخبر الذي أرسل غصة إلى حلقها وآلم قلبها فكرة الفراق لسنوات، تعلم أنه قراره الذي اتخذه ليبتعد عنها بعد أن علمت بمشاعره تجاهها، يهرب منها على الأغلب ومن مشاعره، توقن من أنه القرار الصحيح له ولها وقد فرقهما النصيب. خاصة وقد احتل أفكارها منذ علمت بحبه تتمنى في كل لحظة لو كان القدر مغايراً وأصبح هو نصيبها وليس هذا الأشرف ولكن بم تفيد الأمنيات حين يقول القدر كلمته؟ تعلم أن تفكيرها هذا خطيئة في حق زوجها ولكنها لم تستطع ان تحجم مشاعرها التي ظهرت للسطح ماان أزالت الغشاوة من عليها لتدرك انها ما أحبت سواه طوال العمر تظن مشاعرها أخوية بينما هي مشاعر حب خالصة أدركتها بعد فوات الأوان. ربما الفراق مؤلم ولكنه حتماً الحل الوحيد، لتسرع بخطواتها تبغى عودة لمنزلها كي تضم طفلتها وتذهب في سبات عميق يُريحها من بعض التفكير.
"
60	"كان ينتظرها بالأسفل مع عليّة التي تأففت قائلة:
"
61	"كل ده بنستنى الهانم، الظاهر غيرت رأيها. يلا ياماهر نمشي بقى أنا زهقت.
"
62	"كل الحكاية عشر دقايق ومنيرة قالت قدامك انها خلصت بس صلاح مسك فيها فبتلاعبه دقايق عشان تسيبه لماما فميتعبهاش، لو زهقانة روحي استني في العربية دقايق وهنحصلك.
"
63	"لأ مش هسيبك لوحدك معاها.
"
64	"نعم!
"
65	"قصدي يعني اني مبحبش اقعد لوحدي في العربية بزهق أكتر.
"
66	"شغلي أغاني.
"
67	"انت عايز تخلص مني ولا ايه ياماهر؟
"
68	"كاد صبره ان ينفذ مجيباً إياها بلهجة لاذعة وقد ملّ من تصرفاتها الطفولية ولكن صوت خطواتها في حذائها ذي الكعب العالي جذبه لينظر تجاهها ويتسمر تماماً لمرآها، كانت فاتنة ترتدي فستاناً بسيطا وردي اللون يضيق عند خصرها ثم ينتهي بتنورة واسعة بدا رائعاً عليها مع انسدال شعرها وهي ترفع غرتها بطوق رقيق فبدت كأميرة تخرج من كتاب الروايات التي كانت تحكيها له والدته، شعرت بوجنتيها تحمران خجلاً وهي تلاحظ نظرته التي أحاطتها بالكامل، تتأمل عيونه كل إنش فيها، لقد رآها بهذا الفستان من قبل حين كانت تقيس الفساتين في محل صديقته ولكن عيونه اليوم تحمل نظرة لم تحملها سابقاً، نظرة شملتها حتى شعرت بوجودها معه وحدهما في شرفة تطل على الحديقة يضمها بيديه فيرقصان على نغمات قلوب خفقت بلحن الخلود، أفاقت على صوت عليّة تقول بحنق:.
"
69	"انتِ فاكرة نفسك في الستينات، احنا في عصر تاني خالص ياست مروة.
"
70	"توقفت في مكانها وقد عقدت حاجبيها تشعر بالاهانة ولكن كلمات ماهر ربتت بيد حانية على قلبها فطيبت جُرح كرامتها وأعادت إليها ثقتها بنفسها حين قال:.
"
71	"ومالها الستينات ياعليّة على الأقل كان فيهم البنات بنات والرجالة رجالة، دلوقتي الواحد لما عينه بتقع على واحدة مبيبقاش عارف هي راجل ولا بنت. ده غير أن الفستان محترم ومفيهوش غلطة. انا شايف انها كدة حلوة قوي وتقدر تيجي معانا.
"
72	"غرقت في سحر نظراته حتى اكتفت بالصمت وكلام العيون ينقل له امتنانها ومشاعر أخرى لم تستطع اخفاؤها أكثر، انتفضت على صوت عليّة التي أخذت كلماته على محمل شخصي خاصة وهي ترتدي بنطالا واسعاً على بلوزة تظهر خصرها لتقول بغيظ:
"
73	"طب يلا عشان اتأخرنا مش هنستني ساعة على ماتجهز ونفضل ساعة نشعر في جمالها.
"
74	"مشت بخطوات سريعة تغادر المنزل بينما أشار ماهر لمروة كي تسبقه فمشت بخطوات مرتبكة حتى أصبحت جواره فشعرت بكيانها يشتعل وخطواتها تتعثر تأثراً به فأسرع يسندها بيده فتمسكت بها تطالعه بعيون كالمها غرق في برائتهما ونظرتهما التي ارسلت إليه شتى المشاعر فوجد نفسه يردد:
"
75	"عيناك كنهري أحزانِ
"
76	"نهرَي موسيقى. حملاني
"
77	"لوراءِ وراءِ الأزمانِ
"
78	"نهرَي موسيقى قد ضاع
"
79	"سيدتي. ثم أضاعاني الدّمعُ
"
80	"الأسودُ فوقهما يتساقطُ أنغامَ.
"
81	"بيانِ عيناكِ وتبغي وكحولي
"
82	"والقدحُ العاشرُ أعماني
"
83	"وأنا في المقعدُ محترقٌ
"
84	"نيراني تأكلُ نيراني
"
85	"أأقولُ أحبُّكِ يا قمري؟
"
86	"آهٍ لو كان بإمكاني
"
87	"فأنا لا أملك في الدنيا
"
88	"إلّا عينيك وأحزاني.
"
89	"ماهر أنا..
"
90	"قاطعها قائلاً:
"
91	"انتِ نار مصممة تحرقني بلهيبها وللأسف يامروة مش قادر أبعد عنها حتى لو عارف ان فيها هلاكي.
"
92	"كادت ان تقول شيئاً فقاطعها مجدداً قائلاً:.
"
93	"القلب هو الشيء الوحيد اللي مبنقدرش نتحكم فيه، وقلبي انتِ عارفة ومتأكدة انه ملكك زي ماأنا حاسس بأن قلبك ملكي لكن النصيب قال كلمته وأجبرنا على الفراق، ساعديني يامروة عشان أقدر اوفي بوعدي، ابعديني عنك حتى لو قربت، قويني على ضعفي.
"
94	"ألم استقر بعينيها أصابه بمقتل، يدرك أنه يطلب منها ماعجز هو عن القيام به ولكنه في قرارة نفسه يدرك انها لو لم تقاومه لضرب بكل العهود عرض الحائط وتزوجها دون تردد، ففي كل لحظة تمر عليه يقع في العشق أكثر حتي قرب أن يكون الانفصام مستحيلاً.
"
95	"استقامت تبتعد عنه تمنحه ظهرها قائلة:.
"
96	"مش وعدك لعليّة بس اللي بيفرق بينا، دم اختي كمان بيفرقنا، حتى لو بحبك زي ماتقول وقلبي ملكك هدوس عليه ومش هسمحله يضعف، انا اللي رافضة القرب ده اكتر منك ياماهر بيه ومتقلقش مش هكون سبب لضعفك وهحاول ابعد عنك على قد مااقدر. انا وانت منشبهش بعض ومستحيل هنكون مع بعض.
"
97	"تركته وتبعت عليّة إلى السيارة ينظر في اثرها بألم، يتمنى لو عاد الزمن إلى الوراء لتغير حقاً كل شيء ولأصبح قدرهما مختلفاً، مشي بخطوات متعثرة يتجه إلى سيارته بينما ظهرت السيدة كريمة من مكانها التي توارت به تقول بحزن:.
"
98	"مش هسمح للمهزلة دي تستمر، الحب واضح في عيونكم وظهر على ملامحكم والحزن امتزج بمشاعركم وكل واحد فيكم بيقاوم احساسه عشان كلام فارغ شايفاه ضعيف قصاد حب اتولد عشان يعيش، انا مش هينفع أسكت ولازم أتصرف.
"
99	"لتمسك هاتفها وتتصل بأحدهم تبتسم ماان أجابها في مكر ودهاء.
"
100	"وجدت نفسها تمسك هاتفها تبحث عن رقمه وتبعث إليه برسالة من كلمتين.
"
101	"خلاص هتمشي؟
"
102	"لم تحصل على إجابة فتركت هاتفها جانباً تلعن حماقتها وتهورها لتكتب رسالة إليه وقد ارتأت منذ ساعات أن قراره هو الحل الأنسب لمشكلتهما. أعلن هاتفها عن وصول رسالة فتناولته تفتحه بسرعة، وجدتها رسالة منه تقول:
"
103	"انتِ عرفتي؟
"
104	"أسرعت تكتب:
"
105	"دي حاجة مش هتستخبي يامحمد.
"
106	"مكنش قدامي حل تاني.
"
107	"هتسافر امتى؟
"
108	"مش عارف.
"
109	"ترددت للحظات ثم حسمت رأيها تكتب بحزم:
"
110	"لازم أشوفك فيه حاجات كتير لازم نتكلم فيها قبل ماتسافر.
"
111	"صمت من جانبه للحظات ثم رسالة:
"
112	"بكرة هستناكِ في الكافتيريا بتاعة زمان. فاكراها؟
"
113	"أكيد. سلام دلوقت.
"
114	"سلام.
"
115	"أغلقت هاتفها لا تدري هل قامت بفعل الصواب حين أرادت رؤيته لآخر مرة وإغلاق الماضي بصورة نهائية أم انها قامت بخطوة ستفتح بها أبواب جهنم حين تفتح أبواب ماض علمت عنه قريباً فقط بينما شعرت به منذ أن تفتحت براعمها كأنثي ولكن غباءها حال بينها وبين ادراكه.
"
1	"في مدرسة قديمة محدودة الحجرات تهالك طلاؤها، جلست هذه المرأة متوسطة البنية بيضاء البشرة عسلية القدحتين تطالع الساحة التي يلعب فيها بعض الطلاب في شرود، أفاقت من شرودها على صوت أتى من خلفها تقول صاحبته بعطف:
"
2	"لسة زعلانة؟
"
3	"استدارت تطالع محدثتها التي لم تكن سوي مروة جارتها وصديقتها وزميلتها بالعمل لتنفض حزنها قائلة بهدوء:
"
4	"مش زعلانة ولا حاجة.
"
5	"واضح فعلاً وعشان كدة الوش اللي الابتسامة مبتفارقهوش عابس ومكفهر زي العواصف والأعاصير.
"
6	"ابتسمت رغماً عنها قائلة:
"
7	"عابس ومكفهر. لأ واضح ان اللغة العربية سيطرت على عقلك جوة الفصل وبرة كمان.
"
8	"ابتسمت مروة بدورها قائلة:
"
9	"أيوة كدة ابتسمي، لما بتكشري الدنيا مبيبقالهاش طعم ياحبي.
"
10	"اختفت ابتسامتها واحتلت نبراتها لمحة من الحزن وهي تقول:
"
11	"تفتكري ابتسامة هي اللي ممكن تحلى الدنيا دي يامروة؟
"
12	"شعرت بقلبها يخفق ألماً لهذا الألم الذي تنبض به حروف صديقتها لتقول بحنان:
"
13	"ابتسامتك على الأقل بتحلي دنيتنا كلنا، أنا ومامتك وباباكِ وأشرف وولادك كمان ياسوسو.
"
14	"استدارت تطالع الطلاب في الساحة مجددا وهي تقول بمرارة:
"
15	"أشرف. انتِ بتضحكي علية ولا على نفسك، خلاص يامروة. الكل بقى عارف عمايل أشرف فية ولا انتِ مسمعتيش كلام أيمن لية قصاد الكل.
"
16	"وقفت جوارها قائلة:.
"
17	"وانتِ هتاخدي على كلام واحد معتوه زي أيمن الكل عارف إنه متغاظ منك عشان محدش من طلاب فصلك بيروحله ياخد درس خصوصي. وهياخدوا ليه وانتِ بتشرحيلهم بضمير ومتابعاهم ومشجعاهم لدرجة ان الأوائل على المحافظة بيكونوا من جوة فصلك، وهو طالع واكل نازل واكل على الفاضي وطلابه بيعدوا المادة بالعافية ولولا خوفهم ليستقصدهم مكنوش راحوا له أساساً.
"
18	"طالعتها قائلة:.
"
19	"متغالطيش نفسك، صحيح الكل عارف ان أيمن مش طايقني وفعلا متغاظ عشان اللي قلتيه، بس نظرات الشفقة اللي شفتها في عيون حنان ومصطفى ومحمد والشماتة اللي شفتها في عنين ضحى ونجاة خلوني متأكدة ان النهاردة مش هتكون أول ولا آخر مرة يعايرني فيها أيمن بجوزي العاطل الحشاش جوز الست اللي بتشتغل بالنهار مدرسة حساب وبعد الضهر بتشتغل محاسبة في فرن الحارة عشان تكفى احتياجات بيتها.
"
20	"لو بيدها لأراحتها من هذا العمل الإضافي ومنحتها المال ولكن حالها كحال صديقتها، تعيش وحدها. يكفيها مرتبها بالكاد فهي بدورها لا تعطي دروساً خصوصية وترفضها تماماً، كما أنها تعرف سعاد جيداً لتدرك كم هي عفيفة النفس لا ترتضي إحساناً، تنهدت قائلة:.
"
21	"بصي ياسعاد انتِ ملكيش ذنب في ظروفك، مين بس كان يفكر ان أشرف الصنايعي الشاطر هيشرب مخدرات تلحس عقله وتخليه يعاملك بالطريقة دي، أما شغلك يابنت الناس فهو لا عيب ولا حرام ولو شايفاه كدة وهتتأثري بكلمتين فارغين من ناس عقولها مريضة يبقى تقعدي من الشغل وتريحي دماغك.
"
22	"أغمضت عيناها قائلة بألم:.
"
23	"كلهم شافوه عريس كويس الا انا، م الأول وأنا قلت لبابا بلاش. مش مرتاحاله، قالي ده صنايعي وكسيب ومامته ست طيبة والحارة كلها تشهد بكدة. سلمت أمري لله واتجوزته رغم عدم اقتناعي واهي دي النتيجة.
"
24	"لتفتح عيناها تطالعها مردفة:.
"
25	"مع الأسف انا شفت اللي جواه من الأول بس مقدرتش أعمل حاجة وهعمل إيه بس بعد الفاس ماوقعت على الراس، قلة تعليمه عملتله مشكلة نفسية لدرجة انه شاف في تعليمي خطر عليه ومنعني اشتغل لغاية لما الديون كترت والورشة اتحجز عليها وقتها بس سمحلي أشتغل عشان اصرف عليه وعلى البيت، صحيح الشغل مش حرام ولا عيب بس أمثال أيمن وأشرف اللي في الراحة والجاية يسموني بكلامهم خلوني بجد أفكر في حل واحد ملوش تاني.
"
26	"انتفضا على صوت قوي يأتي من خلفهما قائلاً:
"
27	"حل إيه ده ياسعاد؟
"
28	"استدارا ليطالعا شاباً وسيماً أسمر البشرة عيناه كلون ليل سرمدي يطالع سعاد بنظرة ثاقبة تخللها بعض الحنان، للحظة شعرت سعاد بالضعف أمام هذا الرجل الذي لم يكن سوي محمد ابن خالتها وزميلها بالمدرسة، تعلم أنه بات يدرك بدوره ماأخفته سنوات عن العائلة متظاهرة بالسعادة في حياتها الزوجية حتى هدم زوجها كل هذا حين أخرجها البارحة أمام كل أهل الحارة يسبها ويضربها لإنها تأخرت قليلا في المخبز، يطردها من منزلهم بلا رحمة تذوذ عنها حماتها بكل قوتها ولكن لا فائدة ومن يستطيع الوقوف أمامه حين يكون في هذه الحالة، مُتعاط لسم يسري في أوصاله دون أن يدري، يجعله ظالماً قاسياً حتى على أقرب البشر إليه أمه التي دفعها بقسوة لتسقط أرضا ثم كال السباب لهما سوياً ودلف بعدها إلى المنزل يصفع الباب خلفه. توسلت إليها سعاد أن تأتي معها لمنزل ذويها ولكن هذه السيدة الطيبة أبت وأخبرتها أنها ستبيت لدي صديقة وفي الصباح ستتبدل أحواله مجددا ليأتي ويعيدها، كم هي طيبة القلب الست صفية، مازال لديها أمل في صلاح حال ولدها بينما فقدت سعاد كل أمل في هذا.
"
29	"أفاقت على سؤال محمد الذي ردده مجددا على مسامعها لتعتدل آخذة نفس عميق قبل أن تقول بثبات:
"
30	"هسيب الشغل في المخبز وهطلب نقلي من هنا، وده قراري النهائي.
"
31	"شهقت مروة بينما عقد محمد حاجبيه بقوة لتتجاهل نظراته التي تنفذ إلى أعماقها وهي تبتعد عنهما بخطوات ثابتة، تطلع كل من مروة و محمد إلى بعضهما البعض بحزن قبل أن يتابعاها مجدداً بنظراتهما الحزينة.
"
32	"لطالما أحب طاهر هذا المكان الساحر، يجذبه بدفء فيوقظ حواسه ماإن يدلف من بابه، يُشعره براحة غريبة لا يضاهيها سوي هذه الراحة التي يشعر بها حين يطالع قسمات طفل صغير يبتسم ببراءة، ففي هذه المساحات المفتوحة وتلك الموسيقى المتدفقة الناعمة والوجوه العديدة المختلفة مايطلق العنان لمخيلته فيستطيع إحاكة قصة في خياله تكون نواة لرواية جديدة تضاف لإبداعاته كما يطلق عليها جلال صاحب دار النشر التي يخصها بكتاباته.
"
33	"لكن في الأشهر الأخيرة وجد شيئاً آخر يجذبه لهذا المكان، لا ينسى اليوم الذي كان يشرب فيه فنجال القهوة الخاص به والذي يفضله دون غيره وتميز هذا المكان بتقديمه بطريقة مثالية. ليرفع فنجاله إلى ثغره يغمض عيناه ورشفة تبلل شفتيه ثم تداعب حلقه بطعم لا مثيل له يرسله إلى الجنة مع كل قطرة وحين فتح عيونه ونظر إلى الأمام وجدها تقف هناك تتطلع إلى المكان تبحث عن طاولة خالية على الأغلب. جميلة بل فاتنة لا تضاهيها اي فتاة رآها من قبل تسلب الألباب منذ اللحظة الأولي، وقعت عيناها على الطاولة الخالية البعيدة عنه بعض الشيء تقدمت بإتجاهها وجلست برقة، تقدم منها النادل فأخبرته بطلبها. ثم ابتعد عنها فأخرجت كتاب أحمر الغلاف وفتحته ثم خطت فيه بقلمها بضع كلمات. ليأتي النادل ويضع أمامها فنجالاً من القهوة التركية كخاصته، رفعت الفنجال لثغرها وأغمضت عيناها للحظات فرفع هو رايته البيضاء في هذا الوقت وهو يدرك أن سهم الحب أصابه ولا سبيل له سوي الاستسلام للحب.
"
34	"يعترف الآن أن أكبر أخطاءه كان في متابعتها بصمت، لم يجرؤ قط على تقديم نفسه لها، ربما لمشاهدته العديد من الرجال يقتربون من طاولتها ثم يبتعدون وعلى وجوههم ارتسمت خيبة الأمل، ظل يراقبها من بعيد ليعرف عنها العديد من الأشياء كعشقها للون الأزرق، حضورها للمطعم يوم الجمعة فقط، عزباء فلا تحمل أصابعها محبساً في اليمين أو اليسار بل لا ترتدي أياً من المجوهرات سوي سلسال بقلب أزرق مميز مثلها تماماً، إلى جانب هذا الكتاب الأحمر الذي لا يفارقها دوما وكأنه كتابها المفضل تدون به في بعض الأحيان بعض الكلمات، أيضاً حبها للموسيقى( بيتهوفن) فما إن تُعزف له إحدى المقطوعات حتى تترك مابيدها وتنتبه بكل حواسها تغمض عيناها مثله كلما نفذ شيء إلى روحها فسكنها.
"
35	"شهران يراقبها على أمل أن تسنح له الفرصة كي يتعرف إليها، ولكن للأسف كل مرة يمنعه شيء ما، ربما هو الخوف من أن يقترب فتضيع هذه الصورة التي رسمها لها في مخيلته وتصير سراباً، فلطالما أعجب بفتيات وصاحبهن ليظهر كزير نساء لعوب لا يدرك من حوله أنه أبعد مايكون عن ذلك، هو فقط يبحث عن الكمال في المرأة وما إن يقترب من إحدى النساء حتى يكتشف تفاهتها وضيق أفقها فيبتعد على الفور، لقد أخبره جده في آخر زيارة له أنه قد يإس من أن يرى له حفيداً من صُلب آل الفيومي بما أنه آخر سلالتهم ومازال عازباً حتى الآن وكأنه صار بالخمسين ولم يتم للتو الثانية والثلاثين.
"
36	"زفر بقوة. ربما جده لديه كل الحق في غضبه منه، فهو بالفعل يطلب المستحيل، يريد إمرأة تجمع كل المتناقضات.
"
37	"تشاركه عشقه للطعام وتكون طباخة ماهرة وفي نفس الوقت تهتم بنفسها وجسدها، تصغي إليه بإهتمام وتشاركه أيضاً المناقشات بل وتجادله حتى في كتاباته، ان تكون رزينة عاقلة في بعض الأحيان مرحة في البعض الآخر، أن تكون رقيقة وقوية الشخصية واثقة من نفسها أيضاً و راقية وعفوية دون تصنع أو تكلف، طفلة في حضرته أنثى في لياليه وأما لأولاده في مستقبله. يريدها كاملة كخياله عنها. وهل هناك إمرأة كهذه؟ ربما هي هذه الفاتنة من يبحث عنها فحتى الآن يراها حقاً كما أراد او ربما هي مخيلته فحسب، لابد له وأن يقوم اليوم بخطوة ليقترب ويعرف ماإن كانت حقاً كما يريد او لا.
"
38	"مهلاً. لقد جاءت. إستقبلها النادل بإبتسامة بشوشة وتقدمها حتى طاولتها، لقد سحرت النادل على مايبدو. جلست فابتعد عنها يحضر قهوتها بينما وضعت كتابها على الطاولة. حسنا سينهض الآن ويقترب منها. لحظة. لقد رن هاتفها وأجابته على الفور بإبتسامة خلابة، ربما عليه الانتظار حتى تنهي مكالمتها. عقد حاجبيه بقوة وابتسامتها تختفي مع اعتلاء الصدمة كل ملامحها، ودموع طفرت من عينيها الجميلتين، نهض يسرع إليها ولكنها كانت الأسرع بحمل حقيبتها والمغادرة وهي مازالت تتحدث بهاتفها. وصل إلى طاولتها فوجد كتابها الأحمر، حمله بقلب ينهشه القلق يتساءل عن فحَوي مكالمتها التي أصابتها بصدمة على مايبدو، أسرع خلفها ولكن ماإن خرج من المطعم حتى وجدها قد إختفت تماماً فلم يظهر لها أثر، ليضم الكتاب إلى صدره وقد شعر أن هذا الكتاب هو جزء منها سيحتفظ به حتى يلقاها مجدداً، يدرك أن القلق عليها لن يفارقه لحظة حتى يفعل.
"
39	"في هذا الحي الشعبي حيث يجتمع اغلب قاطنيه في المقهى يسمعون الراديو ويشربون بعض المشروبات بينما يلعب البعض منهم الشطرنج والطاولة. مرت مروة من أمامهم ثم دلفت إلى المبنى المجاور له وصعدت إلى الدور الأول لتفتح باب شقتها بصعوبة وهي تحمل تلك الأكياس بيدها بينما تسحب المفتاح ثم تغلق الباب وما إن فعلت حتى رن هاتفها لتسرع إلى الطاولة وتضع عليها الأكياس ثم تخرج الهاتف من حقيبتها فتوقف الرنين، عقدت حاجبيها وكادت ان تفتح الهاتف لتري محدثها، انتفضت وهو يرن مجددا لتبتسم حين رأت رقم أختها فأسرعت بالإجابة قائلة بحنين امتزج بسعادة:.
"
40	"ميهووو حبيبة قلبي وحشتيني.
"
41	"انتِ كمان وحشتيني قوي ياروما، ووحشتي صلاح كمان وعشان كدة عملنالك مفاجأة أكيد هتسعدك.
"
42	"جلست مروة بتهالك على الأريكة قائلة:
"
43	"قولي بسرعة أختك النفسية بتاعتها بقدونس ومحتاجة خبر يفرحها.
"
44	"طب اسمعي الخبر ده، صلاح أخد أجازة من الشغل وجايين القاهرة عشان اكون جنبك وأولد في بيت بابا.
"
45	"نهضت مروة وقد نسيت كل تعبها تتسع عيناها في سعادة قائلة:
"
46	"بتهزري. معقولة حلمي هيتحقق، معقولة هتيجوا القاهرة؟
"
47	"احنا جايين فعلا، أنا بكلمك من العربية. اعمليلنا بقى أحلى أكل من ايديكي والله وحشني طبيخك ياروما. صلاح بيقولك متنسيش المكرونة البشاميل.
"
48	"احلى أكل هعملهولكم، قدامكم قد إيه وتوصلوا؟
"
49	"قالت مها ضاحكة:
"
50	"اقل من ساعة، بس انتِ قدها وقدود.
"
51	"عيب عليكي، ده انا روما قبل ماتوصلوا هتلاقوني مخلصة.
"
52	"قالت مها بحنان:
"
53	"حبيبتي يا روما، بجد وحشتيني ياقلبي ووحشني الرغي معاكِ. خد بالك ياصلاح. حاسب ياصلاح. حاااااااااااسب.
"
54	"صرخة انتفضت لها خفقات مروة بقوة لتنادي بلوعة:
"
55	"مها. فيه ايه يامها؟ ردي علية وطمنيني أبوس إيدك. مها. صلاح. حد يرد عليا ياناس. مهااااااااا.
"
1	"تأملت آيات الطبيعة الخلابة من خلال نافذة السيارة التي استأجرها طاهر للتجول بين القرى، لم ترى الريف قبلاً في مصر ولكن مارأته في إيطاليا أثار شغفها لرؤية الريف المصري والاستمتاع بنقاء الجو وصفاءه إلى جانب المساحات الخضراء الممتدة والتي منحتها سكون وطمأنينة، استدارت تجاه طاهر فرأته يطالعها بنظرة احتارت في تفسيرها، بها إعجاب واضح جعلها تشك في اخلاصه لحبيبته، حاولت نفض الفكرة حتى لا يسقط طاهر من علياءه وقد وضعته في مكانة خاصة لم يمكث فيها سوي والدها، نظرت أمامها قائلة:.
"
2	"مقلتليش انت مودينا على فين؟
"
3	"هنبتدي الجولة بقرية( أتراني) قربنا نوصلها خلاص، هوديكي مطعم هناك على البحر علطول، هتاكلي فيه سمك وجمبري محصلوش، بتحبي الجمبري ياآيات؟
"
4	"هزت كتفيها قائلة:
"
5	"معتقدش فيه حاجة مبحبهاش.
"
6	"ابتسم بداخله. تحب الأكل مثله، تماما كما تخيلها.
"
7	"لكن استنى شوية وفهمني، انت ازاي عرفت بالمطعم ده؟انت مش قلت انك جاي لأول مرة تستكشف المكان عشان بطل روايتك اللي هيتنقل بين قرى إيطاليا وفي واحدة منهم هيقابل حبيبته.
"
8	"ها. آه. ماانا مكنتش هاجي من غير مااكلم حد زار القرى دي قبل كدة عشان تكون عندي فكرة ومتوهش في الغربة.
"
9	"قلتلي والحد ده واحد ولا واحدة؟
"
10	"رمقها بابتسامة جذابة وهو يقول:
"
11	"وهتفرق كتير؟
"
12	"كادت ان تقول نعم ولكنها هزت كتفيها عوضا عن ذلك قائلة:.
"
13	"لأ مش هتفرق.
"
14	"ثم أردفت قائلة:
"
15	"وياتري هنقعد في القرية دي كتير؟
"
16	"ساعتين تلاتة وبعدين هنروح قرية (كاستيلو تشينو) ودي على قمة تل، تعتبر أعلى قرية فوق سلسلة جبال الابينين وفيها أماكن سياحية وجناين طبيعية هتعجبك قوي.
"
17	"مطت شفتيها قائلة:
"
18	"ليه حاسة ان احنا جايين نتفسح مش نشتغل ياطاهر؟
"
19	"غمزها قائلاً:
"
20	"مفيهاش حاجة لو جمعنا بين الاتنين.
"
21	"ثم اردف قائلاً بنبرات حانية مست قلبها:.
"
22	"آيات سيبي نفسك تعيش الحياة صح، لو الحياة أصبحت بالنسبة لك شغل وبس هتبقى مملة ومتستاهلش تتعاش.
"
23	"هزت رأسها وهي تعاود النظر إلى خارج السيارة، لا تدري لماذا تعترض على قضاءهم الوقت في التجول بين هذه المناطق الخلابة، لقد كان حلمها الدائم السفر إلى أي مكان ولطالما نحت هذا الحلم جانباً لإن عمل والدها لا يسمح له بالسفر والابتعاد عن معمله مدة طويلة وهي لا تستطيع الإبتعاد عنه. متعلقة به منذ الصغر وزاد تعلقها به بعدما كبرت، وهاهو الحلم يتحقق. سافرت إلى إيطاليا، مدينة رائعة حقاً. إذا لم لا تستطيع الاستمتاع وحسب، لما تريدها مهمة عملية؟ هل تخشي التعلق بمرافقها أكثر وهو على هذه الحالة من البساطة والجاذبية يعاملها بحنان ومرح؟ لقد تعلقت به وانتهى الأمر لابد وان تعترف بذلك وتتوقف عن إدعاء العكس. تعلم انه يحب أخرى ولكن فلتنس هذا مؤقتاً برحلتهما حتى تعود إلى مصر فتتذكر حينها.
"
24	"أنا مش عارفة أشكره ازاي ياماما؟عشان خاطري اشكريه بدالي، لولا الرجالة اللي بعتهملي على البيت مش عارفة كنت هخرج بنهال ازاي منه؟
"
25	"والله يابنتي ماعارفة أشكره على إيه ولا إيه؟ماهو اللي ودا أشرف المصحة كمان. تعرفي لما كلمتيني عن نهال وكنتِ منهارة كان هو قاعد معايا بنتكلم. لقيته بيقولي انه هيبعتلك أفراد أمن من عنده يأمنوكي، كان عارف ان باباكِ مش هيسيبك تنزلي بنهال وهي بالنسبة له بيضة من دهب، فيه ناس كدة تحسيهم ملايكة ربنا بعتهم الأرض عشان يساعدوا الغلابة اللي زيينا، وسي رءوف ده ملاك.
"
26	"حد جايب في سيرتي؟
"
27	"تعالي ياسي رءوف أعرفك ببنتي اللي مخلفتهاش. سعاد. سي رءوف.
"
28	"سلم رءوف على سعاد التي ابتسمت بخجل حين مال الجد وقبل يدها بطريقة لم ترها سوي بالأفلام، ليستقيم بعدها قائلا للسيدة صفية:
"
29	"بنتك زي القمر ياست صفية ربنا يباركلك فيها.
"
30	"ازدادت سعاد خجلاً بينما تقول صفية بطيبة:
"
31	"قمر من جوة وبرة ربنا يحميها.
"
32	"وجدت سعاد صوتها لتقول بارتباك:.
"
33	"خلاص بقى ياجماعة متكسوفنيش، الحقيقة ياأستاذ رءوف انا كنت حابة أشكرك بنفسي على اللي عملته معانا، ده جميل مش هنسهولك العمر كله.
"
34	"لا شكر على واجب، دي حاجة بسيطة وبعدين واقفين ليه؟ اقعدوا كملوا كلامكم انا جيت أسلم وهمشي علطول.
"
35	"رايح فين بس ياخويا؟ ماتقعد شوية.
"
36	"هروح لحد المصحة، قالولي هناك أشرف طالبني. هروح أشوفه عايز ايه؟
"
37	"هو كويس؟
"
38	"حدجها بنظرة فاحصة قبل أن يقول:
"
39	"لسة مهتمة بيه بعد كل اللي عمله فيكِ؟
"
40	"اطرقت برأسها قائلة:
"
41	"العشرة متهونش على ولاد الحرام ومهما كان ده أبو بنتي.
"
42	"تستاهلي حب الست دي يامدام سعاد، عموماً هو مش كويس والمرحلة دي هي أسوأ مرحلة ممكن يمر بيها في علاجه لأنها فترة انسحاب المخدر من دمه، مش هقدر اوصفلك حالته دلوقتي لان والدته قاعدة والست صفية قلبها رهيف. شوفي لسة مقلتش حاجة وبتبكي ازاي؟
"
43	"ليربت على يدها بحنان قائلاً:.
"
44	"مش عايزك تبكي ياصفية، المفروض تفرحي لان بعد العسر والشدة اللي هو فيها يسر، هو دلوقتي بيحارب عشان يرجعلكوا أشرف اللي عرفتوه زمان فملوش لازمة البكا، افرحيله وادعيله وكل شيء هيبقى تمام.
"
45	"كفكفت دموعها بيدها الحرة تطالعه بامتنان قائلة:
"
46	"معاك حق، ربنا يخرجه من أزمته على خير ويقدره على محاربة السم اللي في دمه.
"
47	"يارب. أستأذن انا بقى لاني اتأخرت، فرصة سعيدة اني شفتك يامدام سعاد.
"
48	"ابتسمت سعاد فغادر رءوف بخطوات واسعة تتابعه صفية بعينيها لتقول سعاد مداعبة:
"
49	"إيه ياماما. روحتي فين؟
"
50	"ها. مروحتش في حتة ماانا معاكِ أهو.
"
51	"معايا فين بس؟ ده انتِ كنت ِفي دنيا تانية مع الراجل اللي كأنه طالع من أفلام السينما ده، هو فيه كدة ياناس؟ ده فكرني بذكي رستم وكان شوية وهيقولي نهارك سعيد. هيييح. ده من الرجالة اللي ماتت في الحرب، مش عارفة انا متولدتش في جيلكم ليه ياصفصف؟
"
52	"بس يابنت بقى هتعاكسي الراجل قدامي؟
"
53	"بتغيري ياقمر؟
"
54	"سعاد. اغير ايه بس احنا هنعيده؟
"
55	"وليه متعيديهوش، انتِ ارملة من زمان قوي ولسة حلوة تقدري تحبي وتتحبي.
"
56	"قالت صفية باستنكار:
"
57	"أحب إيه بس في العمر ده؟
"
58	"الحب مش بالعمر على فكرة ولا بيهتم بأي حاجة، بييجي زي الإعصار وياخد قلبك لدوامته وساعتها مبتفكريش ينفع أو مينفعش، هيكمل ولا مش هيكمل، هتعيشي المشاعر وبس حتى لو عارفة ان آخرة الدوامة دي هلاكك.
"
59	"حدجتها صفية بنظرة فاحصة وهي تقول:
"
60	"اول مرة تتكلمي عن الحب بالشكل ده ياسعاد.
"
61	"أفاقت من أحاسيس ضربت قلبها منذ علمت بحب محمد لها لتدرك بكل أسف انها لطالما بادلته مشاعره ولكنها لم تكتشف سوي الآن بعد فوات الأوان، لم تتحدث معه مطلقاً من خرجت من بيت والدها وحتى ذهابها لبيته كي تأخذ تقي ولكن العيون تحدثت. حب. مرارة وخجل يقابلهم عتاب وألم. اوصلهم الي المنزل ثم غادر بسرعة وكأن شياطين الدنيا تتبعه بينما ظلت هي تفكر.
"
62	"ماذا لو؟!
"
63	"ماذا لو اكتشفت حبه لها بالماضي وحبها له. هل كانت لتتمسك به رغم رفض ابيها او ربما تهرب وتتزوجه دون ارادة توفيق؟
"
64	"هل كانت لتمنح قصتهما فرصة؟
"
65	"لا. كانت أجبن من ذلك. لم تكن بقوتها الآن والتي أكسبتها إياها مامرت به مع أشرف. ربما لو كانت علمت بحبه واعترف لها لتغيرت حياتها وربما لا ولكن الأكيد أن أفكارها الآن لن تفيدها شيئاً ولن تزيدها إلا ألماً.
"
66	"سعاد!
"
67	"ها. آه. أصلي مقلتلكيش. مروة بتحب عم صلاح ماهر بيه وواقعة فيه لشوشتها ياماما. ليل ونهار بتكلمني عنه.
"
68	"مروة دي بنت حلال وتستاهل كل خير، زيها زيك تمام. ربنا يريح قلوبكم يابناتي.
"
69	"كيف يرتاح القلب وقد فقد الأمل؟
"
70	"ابتسم ماهر قائلاً:
"
71	"فاكرة مراد صاحبنا ياعليّة؟
"
72	"وضعت عليّة الشوكة في إحدى قطع البانيه ثم قطعتها بالسكين وهي تقول بمرح:.
"
73	"آه طبعا فاكراه. كان صاحب صلاح الله يرحمه قوي و ياما عملت فيه مقالب. مستحيل يعني هنساه وبقالي تلات سنين بس مشفتوش.
"
74	"عموماً هو اول ماعرف انك رجعتي ياستي عمل حفلة مخصوص عشانك. ايه رأيك نروحها بكرة؟
"
75	"قطبت جبينها قائلة:
"
76	"اوعي يكون هيعمل فيا مقلب ياماهر؟
"
77	"ابتسمت السيدة كريمة بينما قال ماهر باستنكار:
"
78	"مقلب ايه اللي هيعملوا فيكي؟ انتوا كبرتوا على الحاجات دي خلاص.
"
79	"هزت حواجبها صعودا وهبوطاً قائلة بمرح:.
"
80	"محدش بيكبر على المقالب ياسي ماهر ولا نسيت المقلب اللي لسة عاملاه فيك في المطار؟
"
81	"مقلب ايه ده ياماهر يعني مقلتلناش؟
"
82	"اعتدلت عليّة تقول:.
"
83	"ده من احلى المقالب اللي عملتها من سنتين ياطنط، لسة بيشوفني ماهر وأنا خارجة من البوابة وبعمله باي، اتنين من أفراد الأمن جم خدوني استنجدت بماهر اللي جه علطول وطلب منهم يسيبوني وفضل يزعق ويقول إن مش من حقهم ياخدوني من غير سبب واني معملتش حاجة تستدعي القبض علية، فجأة لقيتني بضحك بطريقة مش طبيعية وهو واقف يبصلي زي مااكون اتجننت من الصدمة لغاية ما واحد من الأمن المزيفين قالوله ان دي الكاميرا الخفية. بووووم. من غير ولا كلمة لف وسابني واقفة وسطهم جريت وراه وقلتله سامحني ياأبيه آخر مرة صدقني، قاللي مش قادر اصدقك بس هسامحك ياقدري.
"
84	"قدره! قبضت على يدها بقوة، لقد نعتها بقدره وتحمل مقالبها السخيفة بصدر رحب، من المؤكد أنه يحبها بقوة والا مافعل. كانت تستمع لهم منذ البداية وهي مطرقة الرأس تتناول بضع لقيمات فحسب، لقد فقدت شهيتها منذ جاءت هذه الفتاة إلى المنزل، لن تحتمل ان تضمها طاولة معهم لتسمع المزيد، ربما آن الأوان لتنهض وتتجه إلى حيث صلاح لتوقظه وتداعبه علها تجد فيه السلوى.
"
85	"مش هتبطلي حركات الأطفال دي ياعليّة؟
"
86	"مستحيل ياطنط، ده جزء من شخصيتي.
"
87	"يعني هتيجي معايا الحفلة ولا اعتذر ياست عليّة؟
"
88	"هاجي طبعاً انت عارف اني بحب الحفلات.
"
89	"ماتاخدوا مروة معاكم ياولاد؟دي مخرجتش من يوم ماجت من القاهرة.
"
90	"غص حلقها بما كانت تأكله فأسرعت تشرب بعض الماء بينما تقول السيدة كريمة وهي تربت على ظهرها:
"
91	"بسم الله الرحمن الرحيم.
"
92	"خلاص ياكريمة هانم. انا كويسة.
"
93	"لتنظر لأول مرة منذ جلست الي الطاولة باتجاه ماهر الذي طالعها بنظرة طويلة حملت لها شتى المشاعر ولكن ماجذبها بداخلهم هو حزن دفين لم تراه في عينيه سوي البارحة حين عبر عن مشاعره وفتح قلبه أمامها وأمام أمه لأول مرة، تمالكت نفسها وهي تقول:
"
94	"الحقيقة مش هقدر اروح معاكم عشان. عشان مش هينفع أسيب صلاح لوحده.
"
95	"صلاح هيفضل معايا وهاخد بالي منه متقلقيش.
"
96	"سيبيها على راحتها ياطنط، جايز مش عاملة حسابها وانتِ عارفة حفلة زي دي بتضم صفوة الناس ولازم الواحدة تظهر بمظهر يليق باللي هتكون بينهم.
"
97	"اطرقت مروة مجددا تضم قبضتها بقوة، تشعرها تلك الفتاة بالدونية كما لم يشعرها احد من قبل ولا حتى ماهر، بينما نظرت إليها السيدة كريمة بحنق قائلة:
"
98	"مروة وجودها في أي مكان يشرفه والمظاهر مش كل حاجة ياعليّة. الإنسان بجوهره مش بمظهره.
"
99	"مش في الزمن ده ياطنط، عموماً هي لو عايزة تيجي تمام مفيش مشكلة، بس أعتقد أن هي مش عايزة يبقى ليه نجبرها؟
"
100	"نهضت مروة تطالعها ببرود قبل أن تقول:
"
101	"هاجي معاكم ودلوقتي اسمحولي هروح لصلاح عشان أصحيه وأكله. بعد اذنكم.
"
102	"خديني معاكِ يابنتي أصله وحشني.
"
103	"حركت مروة الكرسي بالسيدة كريمة تجاه حجرة الصغير، بينما نهض ماهر يضع فوطته على المائدة، أمسكت يده قائلة:
"
104	"رايح فين؟ كمل أكلك.
"
105	"أزال يدها بيده الحرة قائلاً ببرود:.
"
106	"شبعت. كملي انتِ أكلك.
"
107	"ثم غادر باتجاه باب المنزل بينما وضعت هي فوطتها بحنق على المائدة وهي تقول بغيظ:
"
108	"زعلانين قوي عشانها؟ سحرتكم زي ماسحرت أختها صلاح وخدته مني، بس المرة دي مش هسمح لواحدة زيك تاخد ماهر مني مهما حصل.
"
109	"طرقت جليلة الباب فلم يجبها ولدها، شعرت بالقلق فلم يخرج من غرفته منذ البارحة حين عاد بعد توصيل الفتيات، لم تستطع ان تعرف ماحدث ولكن أخبرتها الوجوه المتجهمة ان هناك امر جلل، حاولت التحدث مع اختها سميرة ولكن هاتفها كان مغلقاً مما اضطرها لطرق باب حجرته بحثاً عن أجوبة لأسئلتها وكذلك للإطمئنان على ولدها، فتحت الباب فوجدت الحجرة غارقة في الظلمة، ظنته نائماً بسريره ولكن ظل تحرك على المقعد بجوار النافذة جعلها تشعل الضوء فرأته يضع ذراعه على وجهه يخفيه عنها، اقتربت منه قائلة:.
"
110	"محمد انت قاعد في الضلمة كدة ليه؟
"
111	"من فضلك سيبيني لوحدي ياماما.
"
112	"صوته المتحشرج وصدره المبلل بالماء جعلها تدرك مايخفيه عنها، سحبت يده قائلة بهلع:
"
113	"انت بتعيط ياضنايا؟
"
114	"نهض يمنحها ظهره قائلاً:
"
115	"قلتلك سيبيني ياماما لوحدي. من فضلك اخرجي برة.
"
116	"استدارت تواجهه قائلة بحزم:
"
117	"ورحمة أبوك ماانا خارجة غير لماأعرف حصل إيه وإيه اللي مخلي حالك بالشكل ده؟
"
118	"طالعها للحظة يدرك أنها أقسمت برحمة أباه وحين تفعل فلن تتحرك قيد أنملة قبل أن تبر بقسمها، تنهد وهو يتجه إلى سريره يجلس عليه قائلاً:.
"
119	"سعاد عرفت مشاعري من ناحيتها ياماما، أنا عارف سعاد كويس هتاخد جنب مني، هتبعد عني. انا مكنتش طماع على فكرة، كان كفاية قوي وجودي جنبها، أبقي مطمن عليها وانا شايفها قصاد عيني، مكنتش عايز حاجة اكتر من قربها، لكن حتى دي القدر استكترها علية وهيحرمني منها، مش هقدر أتحمل انها تشوفني وتلف وشها، مش هقدر أتحمل أشوف ملامحها بتتقفل اول ماتشوفني، سعاد حساسة قوي ياماما، هتخاف تبقى معايا زي الأول وهي حاسة بمشاعري، هتحس بالخيانة. سعاد هي الحاجة الحلوة في حياتي واللي لو راحت مني هموت، مش كفاية القدر حرمني من انها تكون مني. مراتي وشريكتي، حتى صداقتها كمان هيحرمني منها.
"
120	"جلست على الكرسي تندب بمرارة:
"
121	"ياقلبي ياابني. ياريتني مت قبل مااكون السبب في فراقك عن حبيبتك وكسر قلبك وعذابك ياضنايا.
"
122	"اسرع إليها يجثو على ركبتيه أمامها يمسك بيديها وهو يقول بلهفة:.
"
123	"بعيد الشر عنك ياأمي، انتِ ملكيش ذنب، المذنب هو عم توفيق اللي غروره قواه وخلاه يشوف رفضك اهانة ليه، خلاه يعتبر بابا عدوه واي حد من صلبه هو كمان عدوه، مقدرش يعترف ان الحب قسمة ونصيب، الحب رغبة قلب في انه يكون مع القلب اللي حبه برضاه مش غصب عنه.
"
124	"فرك وجهه مردفاً:
"
125	"الظاهر ياأمي ان خلاص مبقاش قدامي غير الحل اللي رفضته كتير عشان مبعدش عنكم.
"
126	"قالت والدته متوجسة:
"
127	"قصدك ايه يامحمد اوعي تكون..
"
128	"قاطعها قائلاً:.
"
129	"ايوة هسافر ياأمي. الإعارة للسعودية استنتي كتير وآن اوانها خلاص.
"
130	"طيب وأنا ياابني أهون عليك تسيبني لوحدي.
"
131	"أظبط أموري بس وهبعتلك واهو بالمرة تزوري بيت ربنا زي مااتمنيتي كتير. ها. إيه رأيك؟ مش هقدر اقوم بالخطوة دي غير لو رضيتي عنها ياأمي.
"
132	"ترددت للحظات تطالع عيونه المتوسلة إليها قبل أن تربت على كتفه قائلة بحنان:
"
133	"قلبي وربي راضيين عليك ياابني، توكل على الله. قدر الله وماشاء فعل.
"
134	"أمسك يدها يقبلها ثم وضع رأسه على حجرها لتربت على رأسه وهي تتلو الرقية الشرعية تحفظه من كل شر وألم، وهل هناك ألم أشد من ألم اليأس في أن تكون مع من تحب؟
"
1	"حين شعرت بالخوف يغمر وجدانها وترتعش له أوصالها، حين احتاجت ليد تربت على يدها وتمنحها أماناً، حين ضاقت بها السبل أطلت صورته في رأسها وتردد اسمه في ذهنها لتلجأ له على الفور وماإن رأته حتى تبدل خوفها أمناً.
"
2	"انتِ بتقولي ايه؟
"
3	"كنت رايحة المستشفى سمعتهم بيزعقوا في المكتب لقيت رجلي وخداني عندهم والحمد لله اني سمعتهم. مش طايقين علاقتنا. حاسينها تهديد لمصالحهم، قالوا هيفرقوا بينا. هيإذوك ويفضحوك قدامي. هيظبطولك بنت ترمي بلاها عليك أو يطلعوا إشاعة انك بتسرق رواياتك من المسلسلات والأفلام. وان فضلت متمسكة بيك هيخطفوني ويقتلوني ولو دورت وراهم هيقتلوك هم كمان.
"
4	"إيه الناس دي؟
"
5	"طلعوا عصابة و قتالين قتلة ياطاهر وأنا مش عارفة أتصرف ازاي ولا اعمل ايه. تخيل خايفة اروح البيت. خايفة على امي ونفسي وعلي.
"
6	"بترت حديثها فجأة وقد كادت أن تقول انها تخشي ماقد يفعلونه به، تعترف لنفسها ولأول مرة انها تهتم به حقاً ورغم ان شعورها يقلقها الا أنها في هذه اللحظة يتغلب خوفها واهتمامها على اي شعور آخر.
"
7	"قال طاهر بحزم:.
"
8	"مش عايزك تخافي أو تقلقي. مش هيقدروا يعملوا حاجة طول ماانا جنبك. أنا هعمل كل اللي أقدر عليه عشان احميكي.
"
9	"وانت ذنبك ايه؟ هيإذوك.
"
10	"قلتلك متقلقيش. انا هتصرف، أهم حاجة دلوقتي انك تركني عربيتك في جراج الفيلا، من هنا ورايح أنا اللي هوديكي وأجيبك.
"
11	"ووجودي جوة الفيلا انا وماما معاهم.
"
12	"مش هيقدروا يعملولك حاجة جوة الفيلا عشان الشكوك متحومش حواليهم، أهم حاجة دلوقت ياآيات انك متروحيش أي حتة من غيري مفهموم؟
"
13	"هزت رأسها وقد أرسلت كلماته إلى قلبها أماناً وسلام. صدحت بعض الموسيقى فعقدت حاجبيها وهي تتجول بعينها في المكان قائلة:
"
14	"ياخسارة المكان اتغير قوي حتى الموسيقى غيروها. للأسف مفيش حاجة بتفضل على حالها.
"
15	"تحبي تسمعي حاجة تانية على ذوقي. هتهدي أعصابك وتروق بالك. ايه رأيك؟
"
16	"أكيد طبعاً.
"
17	"أمسك هاتفه وفتح ملف الموسيقى يشغل مقطوعة رقيقة لبيتهوفن، اتسعت عينا آيات قائلة:.
"
18	"مش معقول تعرف ان بيتهوفن هو الموسيقى الأقرب لقلبي.
"
19	"بقى كدة كمان بالنسبة لي، ادمنت موسيقاه وحبيت شخصيته وكفاحه لدرجة اني قريت كل الكتب اللي نزلت عنه. تعرفي انه من أعظم الشخصيات في عالم الموسيقى لانه مش بس طور الموسيقى لكن كمان خلي كل جملة موسيقية ليها معنى، بتكلم المشاعر وتأثر في الوجدان، اللي استغربته انه رغم عبقريته كان شخص خجول وحالته المرضية وصممه خلوه بعد عن الناس ورغم كدة قدم تسع سيمفونيات في قمة الروعة وخمس كونشرتات للبيانو وأربعة وعشرين سوناتة للبيانو وكونشرتو للكمان واوبرا وحيدة.
"
20	"قالت بابتسامة رقيقة:
"
21	"انا من عشاقه لكن فيه معلومات اول مرة أسمعها منك دلوقت.
"
22	"ابتسم بدوره قائلاً:
"
23	"قلتلك قريت كل حاجة عنه وحبيت فيه الرجل والموسيقى. ولولا اني مرتبط بكتابة رواية مكنتش اترددت لحظة اكتب سيرته الذاتية تعرفي أكتر حاجة جذبت انتباهي ايه؟
"
24	"طالعته متسائلة فأردف:
"
25	"انه كان بيتميز بالثقافة وعزة النفس لكنه عاش طول حياته من غير زوجة وبيت ووطن ودفا. كان آخر النبلاء ومات وحيد. الموضوع ده أثر فية جامد.
"
26	"اول مرة في حياتي أقابل راجل بالعطف والاحساس ده.
"
27	"وياتري ده شيء كويس بالنسبة لك؟
"
28	"ها. آه طبعاً اكيد، المهم أنا كنت عايزة أسألك عن حاجة.
"
29	"اتفضلي.
"
30	"جاء النادل وتوقف أمامهما يسألهما عما يرغبان فقالا في نفس واحد:
"
31	"قهوة تركية.
"
32	"تبادلا النظرات للحظة قبل أن تقول:
"
33	"الظاهر ان بينا حاجات مشتركة كتير.
"
34	"فوق ماتتخيلي. كنتِ عايزة تسأليني عن حاجة. ياتري ايه هي؟
"
35	"لتقول هي بارتباك:
"
36	"لأ خلاص نسيت. لما أفتكر هسألك.
"
37	"لم تنسى ولكن لم تشأ ان تفسد تلك اللحظات بسؤاله عن حبيبته، تشعر بغصة في قلبها كلما تتخيل طاهر مع أخرى، يخبرها ماتشعر به انها تُكن اعجاباً له، لايمثل حتى الآن خطراً ولكنه قد يفعل ان استمر وقد يستمر إعجابها ويكبر كلما عرفته ورأت كم يشبه أباها ويشبهها إلى حد كبير، كم يختلف عن الآخرين، جاء النادل ووضع القهوة أمامهما ثم انصرف.
"
38	"اتسعت عيناها حين رأته يرفع فنجاله إلى شفتيه يرتشف رشفة وهو مغمض العيان، لتدرك بكل قوة الآن أنها تقع بالحب.
"
39	"وقف أمام النافذة التي تطل على الحديقة بعد إصلاح كسرها ينتظر وصول مروة وكانها ستعود الآن. لقد أخبرته لن تعود قبل العاشرة، حسناً لقد ذهبت منذ ساعة كاملة وبقي ساعة أخري، كانت ترتدي عند ذهابها فستاناً رائعاً من هذه المجموعة التي اختارها لها، يشعر بالندم على فعلته تلك فقد زادها الفستان حُسناً وجعله يتلظي بنيران تحرق جسده وهو يتخيل نظرات الرجال إليها الآن.
"
40	"زفر بقوة وهو يتجه إلى مكتبه، يجلس على كرسيه، هذه الفتاة تفعل به ماعجزت عنه العديد من النساء، تُعيده مراهقاً تكويه نار الغيرة ويحزنه الفراق. رن هاتفه فأجابه قائلا:
"
41	"مساء الخير ياعماد.
"
42	"مساء الفل على الكبير قوي. أخبارك إيه؟
"
43	"انت ياابني مش شفتني النهاردة واتكلمنا مع بعض.
"
44	"بطمن عليك ياميهو. الحق علية.
"
45	"اتلم ياعماد وبلاش تعصبني.
"
46	"يعني بتعصبك ميهو مني وعلى قلبك زي العسل لما بتقولها منار.
"
47	"انت غيران من بنتك؟
"
48	"من ناحية غيران فغيران قوي، مش كفاية بتقعد مع مس مروة ساعة بحالها وأنا لأ. انا عايز آخد درس عربي ياماهر. اللغة ضايعة عندي خالص.
"
49	"عماد بطل هزار أنا على آخرى.
"
50	"مالك بس ياماهر؟ خلاص سيبنا من الهزار ونتكلم جد حبتين. أنا بجد معجب بيها وبرقتها.
"
51	"عماااد.
"
52	"فيه ايه ياماهر؟والله ياسيدي إعجاب بريئ، انت عارف كنت بحب المرحومة مراتي قد إيه واني رافض اتجوز بعدها، لكن بصراحة لأول مرة اعيد التفكير في قراري ده.
"
53	"عماااد.
"
54	"عماد عماد. جري ايه ياماهر؟ هو انا قلت حاجة عيب ولا حرام؟
"
55	"مروة مخطوبة واعمل حسابك تدور على مدرسة تانية لمنار، لأنها مش هتيجي عندك تاني.
"
56	"لأ ورحمة باباك انا ماصدقت منار ترتاح لمدرسة وتحبها، خلاص والله. اهي طلعت مخطوبة يعني خلاص جيم أوفر، اوعي تمنعها تيجي تدي الدرس ياماهر اعمل معروف، مستقبل بنتي هيضيع.
"
57	"عشان باباها عينه زايغة.
"
58	"بريئ ياباشا وربنا، وبعدين مس مروة قامت بالواجب وصدرتلي الوش الخشب خفت ياأخويا يكون العيب فيا والبنت كارهاني انا بقالي سنين برة الملعب بس الحمد لله طلعت مخطوبة والعيب مش فيا.
"
59	"انا مش فاهم حاجة.
"
60	"دخلت مع الدادة أقدملها الضيافة. جاتوه وعصير. فيها حاجة دي؟ لقيتها ياأخويا بصيتلي بصة الظابط وهو بيستجوب حرامي الشنطة وقالتلي بكل حزم أستاذ عماد، أنا قدامي ساعة والسواق هيجيلي وكل الوقت اللي بتضيعه ده من وقت بنتك ومصلحتها، لا عايزة جاتوه ولا عصير. ياريت تتفضل برة وتقفل الباب وراك سمعت الدادة ورايا كاتمة ضحكتها بالعافية، تقهقرت وخرجت بكرامتي قبل مااتهزأ.
"
61	"ضحك ماهر بقوة فقال عماد بغيظ:.
"
62	"اضحك ياأخويا اضحك. عموماً انا قلت البنت ليها في السكة الدوغري واتصلت بيك عشان أتقدملها وربنا. يلا اللي سبق بقى. يابخته.
"
63	"عماااد.
"
64	"ماقلت خلاص. والله توبة. عرفت ياسيدي انها مخطوبة ومش هاجي جنبها تاني.
"
65	"لا تاني ولا أولاني. قلتلك دور على مدرسة تانية لبنتك.
"
66	"مش هينفع ياماهر.
"
67	"خلص الكلام ياعماد. سلام.
"
68	"أغلق الهاتف وجلس يفكر في هذه المحادثة، من الواضح أن الجميع يرون فيها مارآه هو بكل وضوح ورفض تصديقه بالماضي، عليه توخي الحذر اذاً وإلا ضاعت منه هذه الفتاة للأبد. وهل يرغب في وجودها بحياته؟ اجابه قلبه. بكل تأكيد أيها الأبله. ولكن ماذا عن عليّة؟ تبا لما ورط نفسه فيه. وجد نفسه يستعيد كلماتها لعماد لترتسم على شفتيه ابتسامة قبل أن تختفي فجأة وهويتذكر كلمات عماد، عماد صديقه رجل وسيم وغني ومرح. قد يجذب اي فتاة إليه ان أراد. صدها له قد يعني شيئاً واحداً. انها حقاً فتاة مرتبطة مشاعرها بأحدهم. هذا المحمد ربما. أثارت فيه هذه الفكرة نيراناً تشتعل مع كل لحظة.
"
69	"يعني الست جايباك البيت لإبنها تديله درس، وبعدين وزعته وعايزاك تاخد مقاساتها بما انك مدرس حساب.
"
70	"هنقول ايه؟ ستات مجنونة يامروة ودماغها لسعت.
"
71	"طيب وانت عملت ايه؟
"
72	"قلتلها نازل أجيب المتر وجاي وقلت يافكيك.
"
73	"ضحكت مروة بقوة بينما اكتفت سعاد بابتسامة واسعة لتقول مروة بعد أن هدأت ضحكاتها:
"
74	"يانهار. أنا مضحكتش كدة من زمان.
"
75	"وأنا بطلت أدى دروس من قليل. ياما شفت. إنما قوليلي يامروة ايه الشياكة دي كلها.
"
76	"دي أقل حاجة عندي.
"
77	"متتغريش قوي كدة بكرة ترجع ريما لحارتها القديمة وترجعي تاخدي مني سلفة عشان تكملي الشهر.
"
78	"تنهدت مروة قائلة:
"
79	"والله الحارة وحشتني وحياتي وسطكم. هما صحيح كام يوم اللي غبتهم عنكم بس حاسة كأنهم شهور.
"
80	"أنتِ مش مرتاحة مع أهل صلاح؟
"
81	"بالعكس. مرتاحة جداً بس..
"
82	"بس إيه؟
"
83	"مش عارفة فيه جوايا حاجة بتقولي ان ده مش مكاني واني في يوم هفارقه فالفراق دلوقتي اهون من بعدين. ولا إيه رأيك ياسعاد. سعاد. روحتي فين؟
"
84	"ها. لا أبداً مروحتش في حتة. انا معاكم اهو. هروح بس اطمن على تقي في ملعب المطعم وهرجع بسرعة. عن اذنكم.
"
85	"عقدت مروة حاجبيه تتابع سعاد ثم تنظر إلى محمد قائلة بحيرة:
"
86	"هي سعاد مالها؟
"
87	"هز محمد كتفيه قائلاً بحيرة:
"
88	"مش عارف ممكن تكون افتكرت حاجة عن اشرف عكننت عليها. كانت كويسة الصبح.
"
89	"منه لله خلي الوردة المفتحة تقفل. القدر ده غريب قوي لما أشرف يكون نصيب واحدة زي سعاد.
"
90	"تنهد محمد وهو يطرق برأسه قائلاً:.
"
91	"اهو أنتِ قلتيها. النصيب.
"
92	"كان هيجري حاجة لو كنت انت نصيبها يامحمد.
"
93	"رفع وجهه اليها بسرعة متسائلاً فأجابته على الفور:
"
94	"حبك ليها واضح جداً لكل الناس. اهتمامك ونظراتك. كل ده ميطلعش غير من إنسان بيحب. تقريباً طول عمره.
"
95	"ولما هو واضح قوي كدة مشافتوش هي ليه؟
"
96	"لأنها كانت دايماً شايفاك اخ وانت محاولتش تصحح اللي هي شايفاه أو تصارحها بحبك. خبيت مشاعرك جواك وسيبتها تضيع منك، يعني ايه باباها رفضك لانه بيكره والدك وكان نفسه يتجوز والدتك قبل مامة سعاد. خدتها قوي على كرامتك وبعدت. كنت وقفت اتحديت حاربت. وأكيد في الاخر كنت هتنتصر.
"
97	"أنتِ عرفتي كل ده منين؟
"
98	"من مامة سعاد. حكيتلي مرة لما جت عندي عشان تشوف سعاد ايام ماكانت غضبانة من جوزها ورفض باباها يقعدها في بيته، وقتها انا جيت في الكلام على ابو سعاد فاضطرت أمها كالعادة تبرر تصرفات جوزها. ماهو ده اللي ضيع الدنيا. اب يغلط وأم تبرر وفي النهاية أسرة تعيسة وحياة اتعس.
"
99	"كل ده ملوش لازمة دلوقتي. سعاد اتجوزت وبقي ليها زوج وبيت وبنت. وانا خلاص برة الصورة.
"
100	"مش شايفاك برة الصورة يامحمد، بالعكس شايفاك جواها، حاول تبعد لان وجودك في الصورة هيخربها أكتر ماهي خربانة وممكن يسببلها مشاكل من غير حدود مع واحد بعقلية أشرف. انا هقوم اطمن عليها وأشوف اتأخرت ليه.
"
101	"نهضت مغادرة بينما أطرق محمد برأسه مجدداً، يدرك ان مروة على حق. لقد حاول كثيراً الإبتعاد عن ابنة خالته ولكن لطالما فشل. ربما وجب عليه حقاً الخروج من الصورة علها ترتاح ويرتاح هو. ولكنه يشك في ذلك.
"
102	"نثرت على وجهها بعض الماء علها تهدأ سخونته، جسدها كله يشتعل غيرة. ماالذي حدث لها؟ منذ فترة صغيرة كانت ترى مروة عروساً مناسبة لمحمد بل لطالما حثته على التقرب منها والزواج بها وطالما رفض. اليوم على غير العادة ترفض الفكرة بل وتغار لرؤيتهما يتضاحكان سوياً. لماااذا؟
"
103	"اجابتها صورتها بالمرآة.
"
104	"تعرفين لماذا فلا تحاولي الإنكار، يقولون في التحقيقات الإنكار لا يفيد. تدرين ان نظرتك لابن خالتك تغيرت من أخ لرجل وليس اي رجل بل رجل تجسدت به كل مواصفات فتى أحلامك. كيف لم ترى فيه ذلك من قبل؟ كنتِ معمية بصورة الأخ فغاب عنكِ حين كنتِ تشتاقين لرؤيته وصحبته انك تفقدين الحبيب لا الأخ. غاب عنكِ اهتمامك به وظننته اهتمام أخت بأخيها، لم تعلمين حتى الفترة الأخيرة ان الفرق يقبع في اختلاجات القلب فمع الأخ يدق القلب بصورة طبيعية بينما مع الحبيب تتقافز الخفقات حتى تعجز أحدث أجهزة القلب قياسها.
"
105	"نظرت إلى صورتها بعجز قائلة لنفسها:
"
106	"مالعمل اذاً؟
"
107	"وجدت صديقتها خلفها تطلعها بالمرآة بنظرة حملت عشرات الأسئلة، فتحت حقيبتها وأخذت منديلها تمسح به وجهها قبل أن تقول:
"
108	"معلش اتأخرت عليكم، حسيت اني دايخة شوية قلت أغسل وشي عشان أفوق.
"
109	"قالت مروة بقلق:
"
110	"أنتِ وشك اصفر فعلا، ماتيجي نكشفلك عشان نطمن مش جايز تكوني...
"
111	"صمت فاستحثتها سعاد قائلة:
"
112	"جايز أكون إيه؟
"
113	"ترددت مروة للحظة قبل أن تقول بحسم:
"
114	"جايز تكوني حامل ياسعاد.
"
115	"لتتسع عينا سعاد بقوة وهي تدرك إمكانية حدوث ذلك فقد تأخرت فترتها الشهرية بالفعل، يجب أن تجري اختباراً تبتهل إلى أن يخيب ظنونها وظنون صديقتها.
"
116	"توقفت سيارة الاجرة أمام الفيلا ونزل منها محمد تتبعه مروة، كاد أن يعود إلى السيارة حين استوقفه صوتها وهي تقول:
"
117	"محمد فكر كويس في اللي قلته. الوضع دلوقتي بقي معقد أكتر واكتر لو طلعت سعاد..
"
118	"قاطعها قائلاً بألم قطرت به حروفه:.
"
119	"عارف يامروة ومقدر ومن النهاردة هخرج من حياة سعاد كحبيب وكابن خالة متقلقيش. أنا اكيد يهمني سعادتها ومستعد اضحي بأي حاجة عشانها.
"
120	"ربتت على ذراعه قائلة بشفقة:
"
121	"ربنا يعينك ويقدرك.
"
122	"هز راسه ثم ركب السيارة مغادراً لتنتفض هي على صوت جاء من خلفها يقول هادراً:
"
123	"ممكن اعرف مين الباشا اللي موصل الهانم نص الليل.
"
124	"استدارت تطالعه فوجدت ملامحه مكفهرة للغاية لتقول باضطراب:
"
125	"أنا. هو..
"
126	"تمالكت نفسها وهي تقول بحدة:.
"
127	"اولا احنا مش نص الليل ولا حاجة. الساعة لسة عشرة، ثانياً ده يبقى محمد زميلي في المدرسة.
"
128	"زميلك. تصدقي عداكي العيب. زميلك يوصلك بصفته ايه ياهانم؟
"
129	"انت مالك؟قلتلك دي حياتي الشخصية وأنا حرة فيها.
"
130	"أمسكها من ذراعيها يقربها منه قائلاً بعيون التمع فيهم الغضب ممتزجاً بشيء آخر مس قلبها وبقوة:.
"
131	"من اللحظة اللي شفتك فيها مبقتيش حرة يامروة، مش ممكن هسمح لراجل يقرب منك أو يحط عينه عليكي، بإرادتك او غصب عنك بقيتي من عيلة بدران وماهر بدران بيحافظ علي عيلته ويحميها حتى من نفسها، لو وصلت هحبسك جوة اوضتك محدش يشوفك او يلمسك غيري انا. انا وبس.
"
132	"اقشعر بدنها ونظراته تحوم حول وجهها تزامناً مع نبراته التملكية، شيء بداخلها كان يشعر بالسعادة لسماع هذه الكلمات بينما رفضها الجزء الآخر والذي تغلب على نظيره فنفضت عنها يديه قائلة:
"
133	"انت اكيد مجنون وانا مش هسمح بجنانك ده، من بكرة هاخد صلاح وأمشي وساعتها وريني هتمنعني ازاي ياماهر باشا.
"
134	"تركته وغادرت متجهة إلى غرفتها بخطوات غاضبة بينما تابعها ماهر وهي تذهب، ليضرب قبضته بيده لاعناً جنونا أصابه حين رآها تربت على ذراع الرجل، يقسم ان الشياطين تملكته في هذه اللحظة ليدرك ان وجودها بحياته خطراً على سلامته العقلية وانه ربما من الأفضل لو غادرت حياته للأبد.
"
1	"الأخير
"
2	"نهض الجد قائلاً:
"
3	"الوقت إتأخر. هقوم أمشي عشان ترتاحوا. حمد الله على سلامتك يابنتي.
"
4	"نهض كل من طاهر وآيات بدورهما لتقول الأخيرة:
"
5	"الله يسلمك ياجدي.
"
6	"قال طاهر برجاء:
"
7	"ماتبات معانا النهاردة، مش لازم ترجع الدار.
"
8	"قال الجد:
"
9	"لأ لازم عشان هفوت على صفية في المستشفى أوصلها في سكتي. قاعدة مستنياني في الكافتيريا بعد الكل مامشي.
"
10	"قال طاهر:
"
11	"أخبار مرات ابنها ايه دلوقت؟
"
12	"في العناية، هتبقى بخير بإذن الله، المشكلة في صفية. ابنها ضاع خلاص وحرق قلبها عليه. هياخد إعدام أو أقل مافيها مؤبد.
"
13	"والله حرام. الست الطيبة دي متستهلش كدة.
"
14	"ابتلاءات يابنتي. ربنا يصبرها على ابتلائها. بالمناسبة الرائد لبيب قاللي ان المجرمين اللي قبضوا عليهم اعترفوا على عمك وابنه ودلوقت بيصدروا أمر ضبطه وإحضار، الموضوع طلع أكبر من خطفك ومحاولة قتلك. دول طلعوا بيتاجروا في المخدرات.
"
15	"اتسعت عينا آيات بصدمة بينما قال طاهر بحماس:
"
16	"قلتلها. والله قلتلها. إحساس الكاتب اللي جوايا لا يمكن يكدب.
"
17	"هز الجد رأسه موجهاً كلماته لآيات قائلاً بحنان:.
"
18	"كدة انتِ خلصتي منهم ياآيات وآن الأوان تفرحي يابنتي. متتخيليش فرحتي انك طلعتي البنت اللي كان طاهر بيحبها ونفسه يلاقيها، تعرفي لما طلبت منه يخطبك كدة وكدة. كان نفسي التمثيلية تقلب حقيقة وتنسيه ذات الكتاب الأحمر لاني مكنتش أتمنى لحفيدي واحدة غيرك. طلعتي انتِ هي وحفيدي طلع بيفهم بجد لما قاللي مستحيل هقدر أنساها ياجدي أو أفكر في غيرها لإني أول ما عيني شافتها قلبي قاللي هي دي اللي اتخلقت من ضلعك ياطاهر.
"
19	"مست روحها كلماته التي قالها لجده، فحانت منها نظرة إليه لتجده يطالعها بعشق، شعرت بالخجل فعادت بعينيها سريعاً إلى الجد الذي ابتسم مردفاً:
"
20	"ربنا يهنيكم ياولادي.
"
21	"ثم مال مقبلاً رأس آيات فقال طاهر:
"
22	"أنا كدة هغير على فكرة.
"
23	"بس ياولد لآخدها في ايدي وأنا نازل.
"
24	"أسرع طاهر يمسك يدها يسحبها تجاهه فوقعت في حضنه ليتأمل مقلتيها العشبيتين قائلا بحب:
"
25	"تاخدها ايه بس؟ ده انا ماصدقت لقيتها.
"
26	"سحبت نفسها من حضنه وقد شعرت بنفسها تذوب خجلاً فابتسم الجد قائلاً:
"
27	"بكرة هاجي آخدك من بدري ياآيات تحضري القبض عليهم..
"
28	"قاطعته قائلة:
"
29	"لا ياجدي. مش عايزة أشوفهم.
"
30	"براحتك يابنتي. تصبحوا على خير.
"
31	"تلاقي الخير ياجدي.
"
32	"غادر الجد بينما قال طاهر لآيات:
"
33	"حابة تنامي؟
"
34	"هزت رأسها نافية فابتسم قائلا:
"
35	"يبقى نعمل اتنين قهوة تركي ونقعد نتكلم شوية.
"
36	"ابتسمت فأمسك يدها يسحبها معه تجاه المطبخ وكأنه يأبى أن تبتعد عن ناظريه لثوان، تشعر بحبه لها في كل لحظة فيزداد العشق ثورة في شرايينها، لقد ازدادت حباً لكتابها الأحمر الذي جعل كل ماحلمت به وظنته مستحيلاً حقيقة تعيش تفاصيلها.
"
37	"كانت بدرية تحمل كيس كبير على ظهرها به ماأمكنها إيجاده في مكب النفايات في الشارع الجانبي، خفيف حملها لا يكفي لتحصيل قوتها هي وأطفالها، تأمل ان تجد في هذا المكب شيء تستطيع بيعه كي تعود إلى أطفالها فقد كلّ البدن من كثرة المشي والبحث. سمت بالله واستدارت حول الصندوق لتتسع عيناها رعباً وهي ترى جثتين ملقيتان على جنب لتنطلق من أعماقها صرخة هزت الحي بأكمله.
"
38	"كانت تجلس في سريرها قد جافاها النوم، فرغم ان حالة صديقتها مستقرة والطبيب قد أخبرهم أنها ستكون بخير إلا أنها رغماً عنها تشعر بالقلق، تتمنى فقط لو خرجت سعاد من سباتها وتحدثت معها، تعلم أنها مسألة وقت يستعيد فيه الجسد عافيته ولكنها تتعجله ففي رؤية صديقتها تتحدث وتضحك من جديد حياة. تضحك؟ كيف تضحك وقد مرت بأسوأ مايمكن أن يتعرض له المرء؟الخيانة. لقد غدر بها من آمنته على نفسها. تساءلت في حيرة مريرة:.
"
39	"كيف يستطيع المرء دفن آدميته ليقتل روح خلقها الله؟ كيف يستطيع أن يسلب حياة دون أن يرف له جفن؟ أي شيطان تملكه ليقتل ملاك كسعاد؟ وما الذي فعلته لتستحق رجل مثل هذا الأشرف؟ لاشيء. هو ابتلاء من الله إذاً وقد أنقذها منه. عسى أن يكون القادم خيراً.
"
40	"تنهدت. ياالله. كم تحتاج وجوده الآن حدها ليربت على يدها ويمنحها الحنان والأمل، أغلقت عيناها لتشعر به يضمها ويربت بيد حانية على شعرها يخبرها أن كل شيء سيكون على مايرام. سمعت صوته يهمس بأذنها. فقط اخلدي للنوم وغدا سيكون أفضل بإذن الله.
"
41	"صوت رسالة أخذها من أفكارها وجعلها تفتح عيناها لتري هاتفها وتطالع رسالة من محور أفكارها ماهر فحواها.
"
42	"لعَيْنَيْكِ ما يَلقَى الفُؤادُ وَمَا لَقي.
"
43	"وللحُبّ ما لم يَبقَ منّي وما بَقي وَما كنتُ ممّنْ يَدْخُلُ العِشْقُ قلبَه وَلكِنّ مَن يُبصِرْ جفونَكِ يَعشَقِ
"
44	"وجدت ابتسامة تظلل ثغرها تلمس الكلمات بأناملها، جاءها على الفور اتصالاً وارداً منه فأجابته قائلة:
"
45	"ألو.
"
46	"إيه اللي مصحيكي لحد دلوقت؟
"
47	"وإيه اللي مصحيك؟
"
48	"انتِ.
"
49	"صمتت فأردف:.
"
50	"ماتقوليلي بقى ان أنا كمان اللي مسهرك واني وحشتك لدرجة انك مش قادرة تنامي وعايزة ترغي معايا للصبح وان كلمة بحبك مبتفارقش خيالك ولا ثانية ومطيراكي فوق في السما..
"
51	"قاطعته قائلة:
"
52	"حيلك حيلك. ايه ده كله؟مش للدرجة دي طبعاً.
"
53	"قال باحباط:
"
54	"بقى كدة يامروة؟ده معناه اني بحبك اكتر مابتحبيني.
"
55	"ابتسمت قائلة:.
"
56	"وليه متقولش اني عديت المرحلة دي وبقيت بحس انك جنبي لدرجة اني حرفياً دلوقتي في حضنك وبتطبطب عليا عشان أنام وأنا مش راضية أسيب حضنك وأنام.
"
57	"بجد يامروة؟ انتِ دلوقتي في حضني؟
"
58	"غمض عنيك. حس بية. أنا أهو. جوة حضنك. سامعة دقات قلبك.
"
59	"تنهد قائلاً:
"
60	"كنتِ فين من زمان؟
"
61	"مستنياك.
"
62	"اتأخرتي قوي.
"
63	"المهم اني جيت والنصيب جمعنا.
"
64	"صمت فأردفت بعد لحظات:
"
65	"سكت ليه؟
"
66	"بفكر.
"
67	"في إيه؟
"
68	"في صلاح. بعد ماحسيت بالحب الحقيقي اللي قاللي انه لاقاه في مها حسيت بالذنب من ناحيته بيكبر جوايا. تفتكري سامحني؟
"
69	"أكيد.
"
70	"اللي بحاول أخفف بيه عن نفسي احساسي بأنه كان سعيد في حياته قبل مايموت.
"
71	"مها كانت دايماً تقولي عنه جملة مفهمتهاش غير لما حبيتك. قالتلي هتتمني في شريك حياتك حاجات كتير يمكن متلاقيهاش فيه بس هتلاقي ان هو ده وبس اللي كان ممكن تكملي معاه وانك لو رجع بيكِ الزمن واتخيلتي شريك حياتك هتتجسد صورته قدامك. هتبقى عايزاه زي ماهو كدة بعيوبه ووميزاته لان شخصيته دي هي اللي حبيتها ولاقيتيها بتكملك وهو الوحيد اللي هتحسي ان حضنه ملجأك وأمانك وراحتك وقت ماتحتاجيه بس تغمضي عنيكِ هتلاقيه جنبك بيديكي كل اللي تحتاجيه وأكتر حتى لو كان مجرد طيفه.
"
72	"مروة.
"
73	"ياعيون مروة.
"
74	"أنا عايز أتجوزك في أقرب وقت.
"
75	"سعاد بس تقوم بالسلامة وهنتجوز، من غيرها مش هتكمل فرحتي.
"
76	"انتِ كدة هتخليني أدعيلها ليل ونهار.
"
77	"قالت بدلال:
"
78	"مستعجل؟
"
79	"أثبتهالك ازاي دي؟أنا مش قادر أبعد عنك ثانية من ساعة ماقلتيلي بحبك. متخلنيش أجيلك البيت حالا.
"
80	"تجيلي فين يامجنون؟
"
81	"بيتك ياحبيبتي ما انتِ خلاص ياماما بقيتي مراتي من اللحظة اللي اعترفتيلي فيها بمشاعرك. فاضل بس عقد المأذون وشهادة الشهود.
"
82	"لما نكتب العقد نبقى نقعد لوحدينا ياشاطر. أصل الشيطان أشطر منك وانت حلو قوي وممكن أستغل الفرصة. أنا بحذرك أهو.
"
83	"ابتسم قائلاً:
"
84	"انتِ شايفاني حلو.
"
85	"ها. لأ. مش قوي يعني. هي عنيك تسحر حبتين. لأ متسحرش ولا حاجة دول حتى مش شبه الممثل كريس ايفانز أبداً.
"
86	"امم. مش شبه كريس ايفانز، قلتيلي. مروة روحي نامي عشان انتِ فعلا بتزوديها وممكن دقايق وتلاقيني عندك.
"
87	"لأ. تيجي فين؟ أنا هنام طبعا. أنا نمت خلاص. تصبح على خير.
"
88	"تلاقي الخير ياحبيبتي.
"
89	"أغلقت الهاتف تضمه إلى صدرها بحب قبل أن تغمض عيناها على صورته التي تجسدت أمامها تبتسم وقد شعرت بيده تربت على شعرها بحنان ترسلها إلى عالم الأحلام لتضمه أحلامها كما واقعها.
"
90	"وقف محمد أمام نافذة العناية المركزة يطالع حبيبته النائمة بقلب يتمزق ألماً على حالها، وضع يده على الزجاج يتمنى لو اخترقه ليمسك يدها يخبرها ان تتمسك بالحياة لأجله، فهذه اللحظات التي شعر فيها تضيع منه كانت أسوأ لحظات حياته على الإطلاق. استند بجبينه على الزجاج يناجي روحها.
"
91	"حبيبتي.
"
92	"وكأنك تملكين أعماقي.
"
93	"لايعرفني أحد قدر ماتعرفينني ولا أعرف أحداً قدركِ.
"
94	"أغترب عن العالم بأجمعه وأكتفي بكِ وكأن الكون أنتِ وأنتِ فقط محوره وكينونته.
"
95	"إكتفيت بقربك حتى وإن كان عذاباً.
"
96	"فعذاب قربك يهون ان قورن بعذاب الفراقَ.
"
97	"وحين صار البعاد واجباً، استبقاني ندائك فصار الواجب حراما.
"
98	"آه كم أتوق لأري غادرك فأشرب من دمائه وأكسر عظامه.
"
99	"قد حرمني وصلك بالماضي البعيد وقد كاد يحرمني وجودك فلعنة الله عليه أراه الله لوعة القلب وحرقة الفؤادَ.
"
100	"نزلت دموعه تباعاً يدرك أنها لن تنضب حتى تقر عينيه برؤية مقلتيها وتطرب أذنيه بسماع صوتها. عسى ذلك أن يكون قريباً.
"
101	"لا حول ولا قوة الا بالله. أقولها ايه الست الغلبانة دي؟ اقولها ان ابنك راح منك وانتِ روحك فيه.
"
102	"قال الضابط بعملية:
"
103	"ياأستاذ رءوف كدة كدة كان رايح، اللي زي أشرف ده نهايته بتبقى معروفة. ياالسجن ياالموت.
"
104	"أطرق رءوف برأسه قائلا:
"
105	"انا لله وانا اليه راجعون.
"
106	"المهم دلوقتي هنحتاج والدته في المشرحة عشان تتعرف عليه بعد تقرير الطب الشرعي. هتقدر تجيبهالنا ولا نستدعيها من الدار؟
"
107	"قال رءوف بحزن:
"
108	"لأ هجيبها أنا بنفسي وربنا يستر بقي لما تشوفه.
"
109	"هز الضابط رأسه فهو يعلم معزة الأبناء في قلوب أمهاتهم حتى وان كان هؤلاء الأبناء كهذا الأشرف.
"
110	"كانت تطالعه بعيون غشيتها الدموع. تتلمس وجهه بأنامل مرتعشة. يصرخ قلبها من الوجع ويإن من الألم. عقلها وقلبها غير قادران على استيعاب فقدانه. ودت لو صرخت.
"
111	"طفلي.
"
112	"فلذة كبدي.
"
113	"لا أصدق أنها لحظة الوداع
"
114	"هل توقف قلبك عن الخفقان حقاً؟
"
115	"هل هو لقاؤنا الأخير؟
"
116	"أكاد أجن.
"
117	"أتذكر لحظاتك الأولى حين احتضنتك بين ذراعي
"
118	"توسمت فيك هناءي وسندي في الكبر
"
119	"وكبرت تناديني أمي فاكتفيت بها سر سعادتي.
"
120	"حتى حين جحدتني أملت في توبة.
"
121	"ماهذه؟
"
122	"دموع؟
"
123	"هل ينعيك جسدي وأذرف دموع الفراق؟
"
124	"هل تقبلت الحقيقة الفاجعة؟
"
125	"هل رحلت دون وداع؟
"
126	"دون صفح؟
"
127	"ألم تأتي وتطلب مني العودة إلى كنفك؟
"
128	"هل رحلت وقلبي يإنّ من أفعالك؟
"
129	"رحماك ياالله.
"
130	"ارحم صغيري.
"
131	"قد زال الحزن من قلبي فلا أحمل له الآن إلا ذكريات طفولته.
"
132	"لن أذرف دمعي مجددا منه بل سأذرفه عليه وأبتهل ان تسامحه.
"
133	"قد عصاك مُجبراً سلب عقله ماحرّمته عليه.
"
134	"فسامحه من أجل أم أقسمت ان تمنحه السعادة في الدنيا والآخرة.
"
135	"رضيت ياالله فامنحه غفرانك عسى أن تجمعنا جنتك.
"
136	"فلا قلبي يتحمل جهنم المصير لولدي حتى ان كان عاصياً فقلبك ياكريم غفور.
"
137	"تعالي نشيجها تحتضنه بقوة، خشي عليها رءوف من حزنها فحاول ان يثنيها عن ذلك، تشبثت بولدها فسحبها مرغماً يخرجها من المشرحة وما إن خرجت حتى تهاوت على الأرض مغشياً عليها.
"
1	"دلفت السيارة من خلال باب حديدي عتيق إلى حديقة كبيرة تمتلئ بالأشجار وتنتهي بمنزل مهيب تنير أضواءه عتمة الليل، وما إن فتح ماهر باب السيارة مغادرا حتى هبت بعض النسائم التي حملت لها شعورا عميقاً بالرهبة، هبطت من السيارة بدورها وتبعته بصمت تحمل الصغير الذي نام بعد أن غيرت حفاضه ومنحته طعامه، فتح باب المنزل ثم دلف إلى المنزل الصامت، قال ماهر ببرود:.
"
2	"ماما نايمة دلوقتي، هوريكي أوضتك اللي هتنامي فيها مع صلاح وبكرة الصبح هاجي آخده عشان ماما تشوفه.
"
3	"هزت رأسها بصمت فتقدمها بهدوء لتتبعه. توقف وإستدار إليها قائلا:
"
4	"هاتي صلاح أشيله.
"
5	"تمسكت به دون إرادة منها وهي تطالع ماهر بخوف بدا على ملامحها، ليقول الأخير بهدوء:.
"
6	"صلاح يبقى ابن أخويا واللي فاضلنا منه يعني لايمكن هأذيه أو أضره أو أخطفه حتي، مينفعش كل ما آجي أقرب منه أحس إنك خايفة عليه مني، احنا صحيح رفضنا جواز أخويا من أختك بس ده ابننا. لحمنا ودمنا. ياريت متخليش الماضي قدامك عشان ده هيأثر على حاضر صلاح ومستقبله.
"
7	"كادت ان تصرخ قائلة:.
"
8	"الماضي ده أخد أختي مني وانتوا كنتوا السبب، ومش هسمح ليكوا تاخدوا صلاح مني مهما حصل، خايفة عليه أكيد بس مش هسمح لخوفي يغلبني بالعكس هيقويني ويقدرني أحافظ على وجوده معايا.
"
9	"وجدته يمد يده إليها فترددت للحظة قبل أن تمد يدها بالصغير له فحمله من بين يديها ليرتعش جسدها بالكامل حين لامست أنامله يدها بعفوية، تمالكت نفسها بسرعة حتى لا يلاحظ ارتجافتها تلك فيظن انها تأثرت به بينما كل ماتشعر به تجاهه هو شعور عميق بالنفور، فبسببه رفضت السيدة كريمة تقبل زيجة أخيه من فتاة بسيطة لا جاه لها ولا مال وبسببه ابتعدا الزوجين فارين بعشقهما بعيدا وبسببه عانت أختها في فترة حملها وكادت أن تفقده حيث لم تجد المال للعلاج وكان بمقدوره أن يساعدهما فلا يضطر الزوجين لرهن المنزل حتى يستطيعا الحجز بمستشفى خاص جعلتها تحتفظ بالجنين وتكمل فترة حملها على خير، كان من الممكن بكل بساطة أن يدعم أخاه ولكنه تخلي عنه فكانت النتيجة فراق وموت وفي النهاية يطالبها بكل هدوء ان تتخلى عن الصبي. لا لن تتخلى عنه أبدا وليفعل ما يستطيع فسيجدها أمامه دوماً، تتحداه بكل قوة.
"
10	"أفاقت من أفكارها على صوته وهو يقول:
"
11	"هبعتلك منيرة الصبح تجهزي صلاح عشان آخده لماما.
"
12	"وجدت نفسها تقول:
"
13	"هاخده ليها بنفسي.
"
14	"عقد حاجبيه فأردفت:
"
15	"صلاح مش متعود يبقى مع حد غريب وانتوا بالنسبة له ناس غريبة اول مرة يشوفهم فهيبقي عصبي وممكن يعيط وده هيتعب والدتك وأعتقد أن ده شيء هيكون مرفوض واكيد كمان مش مستحب أبداً بالنسبة لك. مش كدة؟
"
16	"طالعها ببرود حيث لاحظ نبرتها الساخرة التي أنهت بها جملتها ليقول بتحدي:.
"
17	"أي حاجة ممكن تضايق أمي او تتعبها فيها أذى ليا وساعتها ممكن أعمل أي حاجة عشان أمنع ده. هسيبك تيجي مع صلاح وهو بيشوف امي بس بحذرك لو كلمة منك ضايقتها هتتعاملي معايا أنا شخصياً وساعتها مش هتحبي أبدا الوش التاني لماهر بدران.
"
18	"طالعها بنظرة أرسلت الخوف لأوصالها ثم استدار مغادراً الحجرة لتلتفت إلى هذا الصغير النائم في السرير وتتجه إليه تتمدد جواره دون أن تبدل ملابسها وتحيطه بذراعيها لتشعر مجدداً بأمان إنتزعه منها هذا الماهر بكلمات بسيطة لتدرك أنها خطت بقدميها جحر الشيطان وعليها ان تأخذ حذرها حتى لا تلدغها حيّاته وترديها قتيلة.
"
19	"هلّ الصباح.
"
20	"كان لها دوماً صباحاً معطر بالياسمين تتمنى فيه الخير للجميع، تتفاءل دوماً بشمس تزيل عتمة الحياة وتنير اليوم بضياء وأمل ونقاء وإبتسامة، لم تيأس أبداً من أن صباحها ذات يوم سيأتي لها بأحلامها ولكنها اليوم لاترى في صباحها إشراقة أمل بل تراه مفعم بشعور عميق بالخوف. تدرك في قرارة نفسها أن عائلة بدران وعلى رأسهم هذا الرجل حاد القسمات يروها أقل شأناً منهم، وأن هذا الماهر مااصطحبها مع صلاح سوي لإنه يخشى أن تسوء حالة والدته ان هي أطالت الصراع معه علي حضانة الطفل، وأنه في أقرب وقت سيتخلص منها ويأخذ الصغير. تمسكت بطفلها تحتضنه وتقبل رأسه بحب، لا تريد أن تنزله أرضاً رغم ثقل وزنه، تشعر انها لو تركته يبتعد عنها ولو للثانية فسيكون فراق للأبد.
"
21	"انتفضت على صوت طرقات فادركت أنها الخادمة أتت تستدعيها فسمحت لها بالدخول، لتقول الخادمة باابتسامة:
"
22	"صباح الخير ياهانم.
"
23	"هانم! بين ليلة وضحاها تحولت من مروة ل مروة هانم. يالسخرية القدر.
"
24	"صباح النور.
"
25	"البيه الكبير قالي أوصلك مع البيه الصغير لأوضة الهانم الكبيرة.
"
26	"انا جاهزة.
"
27	"تقدمتها الخادمة فاتبعتها مروة حتي آخر الرواق حيث توقفت أمام احد الحجرات وطرقت الباب فسمح لها بالدخول، فتحت الباب وأشارت الأخيرة بالدخول فدلفت مروة تتطلع إلى قاطني الحجرة، وقعت عيناها على سيدة مسنة تستلقي في السرير مستندة بظهرها إلى وسادة، تتطلع إلى الصغير في يدها بلهفة امتزجت بحب جعل الدموع تترقرق في عينيها، لتقول بصوت ضعيف متهدج النبرات:
"
28	"هو ده صلاح ياماهر. هو ده حفيدي؟
"
29	"حانت من مروة نظرة إلى الرجل الذي وقف جوار والدته يطالع الأولي بنظرة ثاقبة وملامح جامدة تبدلت كلية ماان سمع صوت السيدة كريمة، ولدهشتها رأته يركع على الفور جوارها يمسك يدها بحنان قائلا:
"
30	"هو ياأمي. هو.
"
31	"لم تنظر والدته إليه بل تعلقت عيناها بالصغير وقد بدأت دموعها بالتساقط وهي تقول:
"
32	"شبهكوا قوي وخصوصاً صلاح، وكأنه نسخة صغيرة منه فيما عدا لون العينين أخدهم منك.
"
33	"نفضت مروة عنها دهشتها وتقدمت تجاه السيدة كريمة حتى أصبحت جوارها، مدت إليها يدها بالصغير فتمسك بملابسها وكأنه يأبى الإبتعاد عنها، نهض ماهر واقفاً ينوي ان ياخذه عنوة ويمنحه لوالدته فأشارت له الأخيرة بالتوقف، تعاود النظر للصغير تبتسم قائلة من وسط دموعها وهي تمد يديها إليه:
"
34	"تعالي لتيتة ياحبيبي. هغنيلك أغنية..
"
35	"كان فيه مرة طفل صغير كان طيوب
"
36	"عمر شقاوته ولا مقالبه ماكانوا بالنسبة له عيوب.
"
37	"أصل برائته ويا حلاوته خلوه يسحر أي قلوب
"
38	"ولما يزعل حد يصالحه وبكدة كان دايما محبوب.
"
39	"مع انتهاء الأغنية كان الطفل قد استجاب لصوت السيدة العذب فذهب إليها لتأخذه في حضنها تبكي مع آخر كلماتها، شعرت مروة بقلبها ينفطر لمرأي هذا المشهد، تدرك بكل وضوح ان خوفها من هذه السيدة لا أساس له فيبدو انها ام حنون فقدت ولدها فوجدت في الصغير العوض عنه كما وجدته مروة عوضا لها عن غياب اختها، بينما حانت منها نظرة إلى الرجل الواقف أمامها فوجدته يطالع هذا المشهد بعينين حزينتين أثارا تساؤلاتها، تلاقت عيناه مع عينيها في هذه اللحظة فعادت ملامحه باردة لا تعكس شيئاً، بينما تململ الصغير وعاد للبكاء يرفع يده باتجاه مروة قائلا:.
"
40	"ماما.
"
41	"ترددت مروة في أخذه منها فأشارت لها السيدة كريمة براسها تشجعها، حملت مروة الصغير بينما تمسح كريمة دموعها بأناملها قائلة بطيبة:
"
42	"معلش يابنتي مرحبتش بيكي، متتخيليش فرحتي بإني شفت صلاح أخيراً عاملة فية إيه.
"
43	"وكان ممكن تشوفيه من سنة لو كانت بلغتنا بوجوده.
"
44	"شعرت مروة بالغيظ قائلة:
"
45	"قلتلك اني حاولت أبلغكم.
"
46	"محاولتيش كفاية.
"
47	"اسكت ياماهر.
"
48	"صمت هذا العملاق على الفور ماان سمع أمر والدته واعتدل في وقفته لتختفي السخرية تماما من وجهه حتى يُخيل إلى مروة انه عاد طفلا صغيراً أمامها، بينما قالت كريمة بنبرة آسفة:.
"
49	"معلش يابنتي، أعذريه. أنا كنت بموت ولما عرفت ان ليا حفيد دبت الروح فيا من تاني. أكيد كان ليكِ أسبابك اللي خليتك متتصليش مرة تانية بينا او متجيش اسكندرية عشان تبلغينا بوجوده بنفسك، مش مهم الماضي دلوقتي، لازم ننساه عشان صلاح ولا إيه ياولاد؟
"
50	"رمقت مروة ماهر بنظرة حانقة بادلها إياها الأخير ثم أشاح بوجهه عنها لتستطرد كريمة قائلة بحزن:
"
51	"ياريت تسمعوا الكلام عشان اقدر أعيش اليومين اللي فاضلينلي مع صلاح بسلام.
"
52	"بعيد الشر عنك ياماما.
"
53	"بعيد الشر عنك ياكريمة هانم.
"
54	"تداخلت الكلمات فرمق كل منهما الآخر بنظرة طويلة جعلت كريمة تنقل بصرها بينهما قبل أن تبتسم للحظة بوهن ثم تخفي ابتسامتها قائلة:
"
55	"من فضلكم سيبوني دلوقتي أرتاح شوية ولو مكنش فيها تعب ليكِ يابنتي، ابقى تعالى مع صلاح بعد الضهر أقعد معاه شوية.
"
56	"مفيهاش تعب ولا حاجة ياكريمة هانم. أنا تحت أمرك.
"
57	"الأمر لله يابنتي.
"
58	"ابتسمت لها مروة قبل أن تستدير مغادرة يتابعها ماهر بعينين باردتين، استدار لأمه قائلا:
"
59	"هسيبك ترتاحي وهرجعلك بعد شوية.
"
60	"بشويش على مروة ياابني، دي سابت كل حاجة وجت معاك عشان تسعد ست كبيرة بحفيدها.
"
61	"وليه متقوليش جاية طمعانة في فلوس صلاح؟
"
62	"لسة بتحكم على الناس باللي حصل معاك زمان، ياابني مش كل الستات وحشة ولا كلهم بيبقوا طمعانين في الفلوس، فيه في الدنيا دي قلوب بيضا ونقية زي الألماس لما بتعمل حاجة بتعملها لوجه الله.
"
63	"في زمانا ده مع الأسف مبقاش فيه الألماسة الحرة اللي تحس بيها انك ملكت الدنيا ومافيها، الألماس الموجود عبارة عن أحجار مزيفة وقت ما تمتلكيها بتحسي انك خسرتي كتير قوي ومع الأسف خسارة ورا خسارة بتثبت حقيقة حاولت أنكرها كتير وهي ان الألماسات البيور اللي زيك وزي تيتة سميحة انقرضوا مع مرور الزمن ياامي.
"
64	"كادت ان تقول شيئاً ولكنه أسرع يردف وهو يربت على يدها قائلاً:.
"
65	"زي ماقلتي، انتِ تعبتي ولازم ترتاحي هسيبك وارجعلك كمان شوية.
"
66	"استدار مغادراً فتنهدت تتابعه بعينيها قبل أن تقول:
"
67	"لو مكنتش قدرت تشوف في عيون البنت دي قوة ونقاء الألماس ياماهر يبقى مشكلتك أكبر مما تصورت.
"
68	"تأمل طاهر هذا الرجل الذي يطالعه بنظرة متفحصة، لا تبدو على ملامحه إمارات الشر والغدر كما وصفته له آيات ولكنه يثق بوجود الشر في قلبه ليس لإنه كاتب إعتاد أن يرى أبطاله مضطهدين من قبل أُناس يشبهون هذه الشخصية القابعة أمامه ولكن ليقينه بها هي، حبيبته آيات لا يمكن أن تكون كاذبة يجعلها نقاؤها أصدق الناس على وجه الأرض.
"
69	"ممكن أعرف سبب الزيارة دي إيه يااستاذ طاهر؟
"
70	"أخرجه السؤال من أفكاره ليتنحنح قائلا:.
"
71	"الحقيقة أنا جاي النهاردة أطلب إيد الدكتورة آيات.
"
72	"عقد رأفت حاجبيه بشدة قائلا:
"
73	"وانت تعرفها منين؟
"
74	"بتعالج جدي، الحقيقة من أول لحظة شفتها فيها وقلبي اتعلق بيها واتمنيت تكون شريكة حياتي.
"
75	"أمسك رأفت غليونه ووضعه في فمه يشعله بهدوء ثم ينفث الدخان قبل أن يقول ببرود:
"
76	"مع الأسف يااستاذ طاهر، مشاعرك دي هتضطر تحتفظ بيها لنفسك لإننا معندناش بنات للجواز.
"
77	"نهض طاهر واقفا بينما رأفت يردف قائلا:.
"
78	"بنت أخويا آيات مخطوبة لإبني عصام وفرحهم الشهر الجاي.
"
79	"بس أنا مش موافقة ياعمي على عصام.
"
80	"استدار الاثنان يطالعان صاحبة الصوت التي وقفت تطالع عمها بقوة فتنت طاهر مجددا وجعلته أسيرها، بينما تدلف هي دافعة كرسي جلست عليه سيدة تشبهها كثيرا، ليوقن من انها والدتها ابتسم لها مرحباً فبادلته إبتسامته بأخرى، بينما قال رأفت بغضب:
"
81	"سامعة بنتك ياحورية؟
"
82	"وانا قلت إيه يعني ياعمي؟ الجواز قسمة ونصيب. طلب وقبول وانا رافضة ابن عمي.
"
83	"وموافقة علي الكاتب ده؟
"
84	"قالها بسخرية أثارت حنق طاهر ولكنه تمالك نفسه حين استمع إليها تقول:
"
85	"أيوة موافقة لإني بحبه.
"
86	"بضع كلمات منها جعلت خفقات قلبه تتسارع وكأنهم في سباق ماراثوني ليتطلع إلى عينيها بنظرة حب رأتها السيدة حورية بوضوح فاطمأنت على فتاتها بينما غفلت عنها آيات وهي تطالع بقوة هذا الذي قال بحنق:.
"
87	"شايفة بنتك بتقول إيه؟ مش موافقة على ابني رجل الأعمال عصام رأفت وموافقة على حتة كاتب...
"
88	"من فضلك أنا مقبلش تستهين بيا، أنا كاتب كبير وليا اسمي وثروتي تعادل ثروتكم وأكبر، أنا مش جاي من الشارع وطمعان فيكم. انا جاي أتقدم عشان بحب بنتكم من كل قلبي وعايز ارتبط بيها وبتمنى توافقوا.
"
89	"قال عبارته بصدق حتي كادت ان تصدق أحرفه ولكنها تدرك انه كغيره من الرجال مخادع ويستطيع تزييف مشاعره من أجل إتقان تمثيليه.
"
90	"سمعت يارأفت؟ قدامك أهو بيقولك بيحبها وهي بتحبه وهيتجوزوا. انت مش كنت عايز تجوزها لعصام عشان خايف عليها تفضل على عنادها ومتتجوزش. أهو جه اللي أقنعها بالجواز. ايه مشكلتك بقى؟
"
91	"معنديش مشاكل، مادام انتوا شايفين انه عريس مناسب ليها يبقى رأيي ملوش اي أهمية ووجودي ملوش لازمة عن إذنكم هسيبكم مع بعض تتفاهموا براحتكم.
"
92	"تركهم مغادرا بخطوات غاضبة بينما تنادي السيدة حورية بإسمه ولكنه لم يعرها اهتماماً، لتضع آيات يدها على كتف والدتها قائلة بتردد:
"
93	"ماما انا..
"
94	"قاطعها والدتها قائلة:
"
95	"متقلقيش ياقلبي، عمك هيزعله يومين وبعدين يروق، هو في الآخر ميهموش غير سعادتك. المهم عندي انك تكوني مبسوطة. مش انتِ مبسوطة؟
"
96	"هزت رأسها بابتسامة باهتة، فتقدم منهما طاهر في هذه اللحظة وركع أمام حورية فطالعته آيات بدهشة وهو يقول:.
"
97	"مش عايزك انتِ كمان تقلقي عليها، أوعدك اني أحبها وأحطها جوة قلبي وعيوني طول العمر واني عمري في يوم ماازعلها ولا أخليها تنام وعيونها مدمعة.
"
98	"ابتسمت حورية قائلة بحنان:
"
99	"مش عايزة اكتر من كدة. ربنا يسعدكم يا ولادي.
"
100	"نهض طاهر يطالع هذه التي تأملته بحيرة تتساءل عن سبب فعلته تلك وكيف شعر بدواخل امها ومنحها ماتحتاجه تماماً من طمأنينة قبل أن يقول:.
"
101	"لو تسمحيلي. هاجي آخدك بكرة للجواهرجي عشان تختاري شبكتك وعشان المرحوم والدك مش هنعمل حفلة بس اوعدك بفرح يليق بأميرة قدرت تتربع على عرش قلبي وتكون ملكته بلا منازع.
"
102	"هزت رأسها دون وعي فإبتسم مستأذنا بالإنصراف لتتابعه وهو يغادر بقلب تصارعت مشاعره، تتعجب من كلمات يغدقها عليها لم تطلبها منه في اتفاقهما ولكنها جعلت تمثيليتهما تبدو حقيقية تماما ولو لم تكن شريكة بها لصدقتها كلية.
"
103	"ابن حلال وباين عليه بيحبك قوي ياأيوش. ماتيجي نقعد في أوضتك وتحكيلي عنه اكتر.
"
104	"ها. أحكيلك عنه إيه بس؟
"
105	"كل اللي تعرفيه.
"
106	"وهل اعرف عنه شيئاً؟ ليمر بخاطرها شريط الذكريات وتجد بعض الأشياء التي ذكرها عنه جده في بعض أحاديثهما، ستخبرها بما قاله وربما تزيد قليلاً من عندها. لا بأس. لقد مر اليوم بسلام وكانت النتيجة افضل بكثير مما توقعت لذا فلتحمد الله على ذلك ولتدعوه ان تنقضي هذه الليلة أيضاً، بسلام.
"
107	"قالت مروة باستنكار:
"
108	"اتصالحتوا؟ازاي ياسعاد قدرتي تسامحي بسهولة كدة بعد اللي عمله فيكي.
"
109	"مكنش في وعيه يامروة وجالي واعتذر ووعدني ميكررهاش.
"
110	"وصدقتيه؟ الراجل اللي بيشرب الهباب اللي بيشربه جوزك مبيقدرش يوفي بوعوده.
"
111	"كان لازم أديله فرصة عشان خاطر بنتي، انتِ متعرفيش حالتها النفسية كانت عاملة ازاي اليومين اللي فاتوا دول.
"
112	"وهي أخبارها إيه دلوقتي؟
"
113	"لسة على حالها رغم أنها عرفت اني اتصالحت مع باباها بس لسة مبتاكلش، يادوب بغصب عليها تاكل لقمتين بالعافية، وجت من عند ماما النهاردة دخلت نامت علطول.
"
114	"ياحبيبتي ياتقي، اللي شافته برضه مش قليل عليها.
"
115	"أكيد، المهم سيبك مني وقوليلي عاملة ايه مع عيلة بدران؟
"
116	"تنهدت مروة قائلة:
"
117	"الحقيقة خوفي قل شوية بعد ماقابلت كريمة هانم وقعدت معاها نتكلم شوية، بتعاملني حلو وبتدردش معايا عن حياتي وحياة اختي وجوزها الله يرحمهم.
"
118	"الله يرحمهم.
"
119	"لكن ابنها الكبير أعوذ بالله، مش طايقني اساسا ولو عليه هيطردني من البيت ويفرق بيني وبين صلاح، ده لما دخل عليا انا ومامته وشافني قاعدة جنبها بنتكلم بصلي حتة بصة وكأني بسرق أمه.
"
120	"أكيد فاكرك طمعانة فيهم زي ماقولتيلي بس لما يعرفك هيتاكد انه غلطان ويعتذرلك كمان.
"
121	"مش عايزاه ياستي يعتذرلي ولا يبقى ليه اي احتكاك بيا أساساً، أنا عايزاه يسيبني في حالي وبس.
"
122	"واشتغلتي؟
"
123	"لسة. بكرة هسأله عملي ايه في الموضوع ده.
"
124	"ياحبيبتي يابنتي.
"
125	"قالت مروة بقلق:
"
126	"مالها تقي ياسعاد؟
"
127	"سخنة مولعة مش عارفة من إيه؟
"
128	"أكيد أخدت دور برد، وديها لدكتور.
"
129	"هعملها كمادات ولو الحرارة منزلتش هوديها لدكتور.
"
130	"ابقى طمنيني ياسعاد.
"
131	"أكيد يامروة، سلام دلوقت.
"
132	"أغلقت سعاد الهاتف وهي تسرع لتحضر طبق به ماء وقطعة قماش نظيفة، تدعوا الله أن يشفي ابنتها ولا يُريها فيها أي سوء ابداً.
"
1	"كانت تفرك يديها بتوتر تشعر بالحيرة والاضطراب، ماالذي حدث لها فأصبحت بين ليلة وضحاها تائهة في صراع بين ذاتها القديمة وذاتها الآن؟ولماذا أثرت فيها كلماته بهذا الشكل؟ عقدت حاجبيها بقوة، لقد استدعته إلى هنا عن طريق الهاتف تخبره أن يأتيها بأقصى سرعة، ربما هي فكرة غير صائبة فما الذي ستقوله له؟ انها اليوم ضائعة تماماً فلم يخطر ببالها سواه للحديث. عجيب أمرها حتى على نفسها، نهضت تأخذ حقيبتها وتنصرف معتذرة له عن موعدهما وما ان استدارت حتى وجدته أمامها يطالعها بعيون نفذت إلى أعماقها فارسلت إليها رعشة، تعلقت عيونها بخاصته فوجدته يقول بهدوء:.
"
2	"كنتِ ماشية؟
"
3	"أشاحت بعينيها عنه قائلة:
"
4	"افتكرت ميعاد مهم، كنت لسة هتصل بيك واعتذرلك.
"
5	"مال فمه باابتسامة ساخرة وهو يتقدم جالساً يقول:
"
6	"مستنية ايه؟ يلا روحي عشان تلحقيه.
"
7	"هو مين؟
"
8	"الميعاد المهم. انتِ نسيتي؟
"
9	"ليميل إلى الأمام عاقداً كفيه وهو يردف قائلاً:
"
10	"مبتعرفيش تكدبي ياعليّة ودي ميزة متخسريهاش.
"
11	"جلست تقول باضطراب:
"
12	"انت عايز مني ايه يامراد؟
"
13	"تراجع في مقعده قائلاً:.
"
14	"عايزك ترجعي عليّة بتاعة زمان عشان عليّة اللي قدامي مش عاجباني.
"
15	"مالي بس؟ ماانا كويسة اهو.
"
16	"انتِ بتضحكي على نفسك ولا عليا، لو بجد شايفة انك كويسة مكنتيش جيتي النهاردة وقابلتيني، مستنية مني ايه؟ أسكت على حالك زي ماهر عشان خايف عليكِ من الانهيار، لأ مش هسكت لإني عارفك اكتر من ماهر. انتِ مش محتاجة ايد تتمسكي بيها عشان توصلي لبر أمان زي ايد صلاح زمان وايد ماهر دلوقت، أ تقدري لوحدك تعدي كل أزمة ومحنة في حياتك ولو محتاجة ايد فده عشان تشاركك قراراتك مش تكوني ضل ليها.
"
17	"قالت بحنق وهي تنهض:.
"
18	"انت أكيد اتجننت. ايه الكلام الفارغ اللي بتقوله ده؟
"
19	"أمسك يدها قبل أن تغادر قائلاً:.
"
20	"زمان كنا احنا التلاتة دايماً مع بعض. قريبين من بعض، وشفت اللي بتحاولي تدفنيه جواكِ. قوة بتحوليها لضعف وقلة حيلة لإنك فاكرة انهم كدة هيوصلوكي لقلب اللي انتِ عايزاه لكن بالعكس زهق منك وراح لغيرك، ولما فقتي من صدمتك حاولتي تكوني عكس نفسك وتظهري التحرر والقوة فبرضه زودتيها وفي الآخر هتخسري عارفة ليه؟ لأنك مش ضعيفة ومش قوية، انتِ مزيج مابين الاتنين، اتولد احساس جواكِ مش قادر أفهمه وهو ان طبيعتك مش هتعجب اللي قدامك بتحاولي تتلوني باللون اللي يناسبه مع انك لو أظهرتي طبيعتك هتتحبي من القلب.
"
21	"نفضت يدها من يده قائلة:
"
22	"تصدق انا غلطانة اني جيت وقابلتك، أنا مش عارفة جيت ليه أساساً.
"
23	"لإنك حسيتي بمشاعري ناحيتك ونفسك تصدقيها، لإني الوحيد اللي انتِ عارفة انه شايفك من جوة وعجبني اللي شايفه كمان.
"
24	"اتسعت عيناها قائلة:
"
25	"انت بتقول ايه؟
"
26	"تنهد قائلاً:.
"
27	"بقول اللي خبيته في قلبي كتير عشان مخونش صاحبي مع اني حبيتك لكن هو محبكيش. بقول اللي أنتِ مش قادرة تعترفي بيه رغم انه واضح والدليل على كدة وجودك معايا بعد كلامي ماأثر فيكِ. انتِ نفسك تكوني معايا بس مش قادرة تتخلى عن فكرة ان قدرك تتجوزي ابن عمك واليوم اللي الفكرة دي هتروح من بالك هتشوفي مشاعرك على حقيقتها بس بتمنى مكونش وقتها يإست وبدأت ادور على حد يشاركني حياتي وينسيني مشاعري ناحيتك لاني بجد تعبت.
"
28	"انا مش هقف دقيقة واحدة كمان أسمع فيها الكلام الفارغ ده، انا بحب ابن عمي ومبحبكش ولا يمكن هحبك.
"
29	"غادرت بخطوات واسعة بينما يتابعها بعينيه وقد أطلت منهما شتى المشاعر التي أبرزها الحزن يقول بهمس:
"
30	"قاومي مشاعرك قد ماتقدري ياعليّة بس في النهاية هتستسلمي وقت ماتحسيني بضيع من ايديكِ.
"
31	"كانت جليلة ترفع قدح القهوة إلى شفتيها تتناول رشفة منه وهي تشاهد نهال تلعب السلم والثعبان مع تقي بينما جلست سعاد الي جوارها تشرب قهوتها وتتأملهما بدورها، اغمضت جليلة عيناها تتلذذ بالقهوة قبل أن تقول:
"
32	"طول عمرك بتعملي فنجال قهوة يعدل الدماغ علطول ياسعاد.
"
33	"بالهنا والشفا ياخالتي.
"
34	"ترددت جليلة للحظة قبل أن تسأل:
"
35	"أخبار جوزك إيه؟
"
36	"ظهر الحزن على ملامح سعاد على الفور وهي تقول:.
"
37	"منعرفش عنه حاجة من ساعة مادخل المصحة عشان يتعالج.
"
38	"ربنا يرجعهولك بالسلامة ويهديه.
"
39	"يارب.
"
40	"لتردف بارتباك قائلة:
"
41	"وأخبار محمد إيه؟
"
42	"تنهدت الخالة قائلة:
"
43	"بيحضر حاجته عشان يسافر.
"
44	"وانتِ ياخالتي عاملة ايه بعد ماعرفت انه هيسافر؟
"
45	"هعمل ايه بس يابنتي؟ مضطرة اقبل عشان خاطره، انتِ مشفتيش حاله بقى عامل ازاي، جايز لما يبعد حاله يتحسن ويبقى كويس.
"
46	"قالت سعاد بألم:
"
47	"أنا السبب ياخالتي، ياريتني مت قبل ما...
"
48	"قاطعتها خالتها قائلة بلوعة:
"
49	"بعيد الشر عنك يابنتي، ربنا يديكي العمر لأجل خاطر بنتك وخاطرنا، ده أنتِ الشمس اللي نورت عيلتنا، ربنا يسامحه أبوكِ هو السبب. لو كان آمن بالقسمة والنصيب مكنش ده بقى حالنا كلنا.
"
50	"هزت سعاد رأسها قائلة بحزن:
"
51	"ربنا يسامحه ويسامحني انا كمان لو مكنتش فضلت اقوله انت اخويا اللي مخلفتوش امي، لو كنت فهمت وقتها مشاعره ومشاعري كان اعترفلي بحبه واتغيرت حياتنا.
"
52	"قطبت الخالة جبينها قائلة:.
"
53	"لو كنتِ فهمتي مشاعرك، قصدك ايه يابنتي؟ انتِ..
"
54	"قاطعتها قائلة:
"
55	"ملوش لازمة الكلام ده دلوقتي، انتِ قلتيها بنفسك. كل شيء قسمة ونصيب وربنا يرضينا بقسمتنا ويوفقنا قادر ياكريم. هقوم اعملك فنجال قهوة تاني ياخالتي أصل الفنجال ده برد.
"
56	"نهضت تتجه إلى المطبخ لتقول خالتها بحزن:.
"
57	"انتِ طلعتي كمان بتحبيه يابنت أختي، آه من العذاب اللي انتوا عايشين، اصل مفيش أصعب من الفراق عن اللي بتحبوه واسألوني أنا. 15 سنة ولسة بشوفه جنبي وحوالية، لسة بشم ريحته وبسمع صوته. لسة معايا جوة قلبي وحضني وبفكر فيه في كل لحظة. شوقي ليه مخلي النوم مجافيني. الفراق بيزود الحب ويقيد نارها فربنا يعينكوا ياحبايبي على نارها.
"
58	"طرقت الباب ثم دلفت إليه فوجدته يعتدل جالساً في السرير على وشك النهوض، أسرعت تضع الصينية جانباً وهي تقول:
"
59	"انت رايح فين؟
"
60	"كان يتحاشي النظر إليها قائلاً:
"
61	"انا بقيت كويس و..
"
62	"قاطعته قائلة:
"
63	"مش معنى أن الحرارة نزلت وقدرت تشم نفسك يبقى تبذل مجهود المفروض ترتاح شوية. انت مكنتش حاسس بنفسك النهاردة الصبح.
"
64	"بس انا دلوقتي احسن، مش لازم نضيع وقت، انا سمعت مامتك وهي بتكلمك وبتطلب منك نرجع.
"
65	"اقتربت منه حتى أصبحت أمامه تماماً لتجثو على ركبتيها فتكون على مرمى بصره تقول بحنان:
"
66	"ومسمعتنيش لما قلتلها انك تعبان واني مش هقدر أنزل مصر قبل ماأتأكد انك كويس وبخير.
"
67	"طالع عيناها الجميلتين بقلب يإنّ لضمها إليه، بات جسده بالكامل يطالبه بها وكأنه لن يهدأ او يرتاح حتى ينالها، قربها الشديد منه في الأيام الأخيرة ومعاملتها الحانية تجاهه أيقظا فيه رغبته كحبيب يود ارتواءاً لمشاعره، قد يكتفى بغمرة او قبلة ولكنه سيخيفها وقد يؤذيها ان فقد السيطرة على مشاعره، لذا لابد وأن يبتعد عنها ويعودا إلى القاهرة فهناك قد تكون بأمان منه حتى يقضي الله أمره وتكون حلاله.
"
68	"بتفكر في إيه؟
"
69	"أشاح بوجهه عنها قائلاً:
"
70	"في حبيبتي.
"
71	"ظهر الألم في مقلتيها فنهضت ببطئ تقول:
"
72	"وحشتك؟
"
73	"هذا الألم في صوتها جعله يعود بعينيه إليها فرأي ملامحها عادية لا تحمل ماأمل ان يجده فيها، ليقول بهدوء:
"
74	"اكيد وحشاني.
"
75	"اتجهت إلى الطاولة وسحبت الصينية التي تحمل طبق الشوربة تناوله إياه وهي تقول:
"
76	"يبقى لازم تتعافي عشان ترجعلها، اشرب الشوربة دي وبإذن الله تبقى كويس، ماهو مكنش ينفع تخرج بالليل من غير جاكت.
"
77	"اخذ منها الصينية بيد مرتعشة كادت ان تفلتها فأسرعت تسندها، تلامست الأيدي وتلاقت العينان فتوقف الزمن واحتبست الأنفاس، ظهر ماخفي ووارته القلوب فاقتربت الوجوه حتى كادت الشفاه ان تتلامس، تراجع طاهر في اللحظة الأخيرة وهو ينظر إليها بحيرة، فشعرت بخجل يغمرها من شعر رأسها حتى أخمص قدميها، تركت له الصينية وغادرت على الفور، تذهب إلى حجرتها وتغلق الباب تسند رأسها إليه، تغمض عيناها وماحدث منذ قليل يتراءي أمامها لتضرب رأسها بخفة مراراً إلى الباب تقول بحنق:.
"
78	"غبية. كان مرة لازم يرفضك عشان تتأكدي انه بيحب واحدة تانية غيرك. فضلتي تكرهي الرجالة وتقولي مستحيل هحب ولما حبيتي حبيتي واحد مرتبط. اشربي بقى ودوقي العذاب ياآيات. لأنك خلاص حبيتيه وده حب اتولد ومش هيموت في قلبك مهما حصل.
"
79	"يعني أنتِ كنت عارفة؟
"
80	"أكيد طبعاً المشاعر مبتستخباش ومحمد حبك من كل قلبه وكان باين في كل نظرة وكل اهتمام خصّك بيهم.
"
81	"وإزاي انا كنت عامية بالشكل ده ومخدتش بالي؟
"
82	"التعود ياسعاد، أنتِ اتعودت على وجوده في حياتك واهتمامه بيكِ حسيتيه اهتمام اخوي فاتعاملتي على الأساس ده، ولما كبرتي واتجوزتي وقدرتي تفهمي الفرق بين الأخ والحبيب، سديتي ودانك عن مشاعرك وكدبتي نفسك لأنك مش حابة تخسريه، لحد ماخلاص اتقالت بكل وضوح واللي انتِ خفتي منه حصل. خسرتيه وخسارته عندك أقوى من كل خسارة. وعشان كدة زعلانة ومقهورة وبتكلميني عشان اصبرك وتصبريني.
"
83	"أصبرك. ليه يامروة ايه اللي حصل؟ مش آخر مرة كلمتك كنت عايشة في دنيا من الخيال.
"
84	"الخيال قلب غم، مش قادرة اعيش وانا شايفاه من نصيب واحدة غيري، مش قادرة اتخيل ان قصتي معاه انتهت من قبل ماتبدأ. عارفة نفسي في ايه دلوقتي؟
"
85	"نفسك في ايه؟
"
86	"ارجع لمروة قبل ماتقابله. مروة اللي كانت عايشة مرتاحة البال، مبقتش عارفة أنام ولا اعيش من غير ماافكر فيه وأشتاق إليه وأتمناه. العذاب ده كتير قوي على قلبي.
"
87	"أدرك جيدا ماتشعرين به. أراه يسري في دمي وأحشائي، اتمنى لو تغير القدر وكان من نصيبي ولكن تظل الأحلام بعيدة المنال على من كُتب عليه الفراق عن أحبته.
"
88	"روحتي فين ياسعاد؟
"
89	"معاكِ ياقلبي وحاسة بيكِ. ايه رأيك تيجي القاهرة مع صلاح زيارة سريعة. وأهو تبعدي عنه شوية؟
"
90	"قالت مروة بحزن:
"
91	"هو أصلاً مش موجود. سافر.
"
92	"سافر فين؟
"
93	"القاهرة. عنده شغل.
"
94	"وحشك مش كدة؟
"
95	"قوي ياسعاد وكأني بقالي عمر بحاله مشفتوش مع ان لسة ممرش ساعات على فراقه.
"
96	"تفتقديه مثلما أفتقد محمد. كما نحن تعساء ياصغيرتي.
"
97	"سعاد هي نهال عاملة ايه دلوقت؟
"
98	"كويسة قوي. الحمد لله هترجع المدرسة من بكرة وتنتظم تاني فيها.
"
99	"وباباكِ لسة ساكت؟
"
100	"على الأغلب خايف من الناس اللي بعتهملي عمي رءوف وعشان كدة مبيتكلمش.
"
101	"مش عارفة ليه مش مطمنة لسكوته ده. عموماً خدي بالك من نفسك ومن نهال وتقى. وانا في أقرب فرصة هظبط اموري وهجيلكم.
"
102	"هنستناكِ. انتِ كمان خدي بالك من نفسك وحاولي تنسى واهو غيابه فرصة تساعدك على كدة.
"
103	"بيقولوا الفراق بيزيد الاشتياق. ربنا يصبرني ويصبرك ياقلبي. أشوف وشك بخير.
"
104	"تلاقي الخير ياروما. سلام ياحبيبتي.
"
105	"أغلقت مروة الهاتف قبل أن تبحث في هاتفها عن أغنية تسللت إلى مسامعها فتنهدت وهي تضع الهاتف جانباً تسحب الوسادة وتترك كلمات المطربة تعبر عن احاسيسها في هذه اللحظة.
"
106	"أنساك.! ده كلام.؟ أنساك.! يا سلام.!
"
107	"أهو ده اللى مش ممكن أبداً. ولا أفكر فيه أبداً
"
108	"ده مستحيل قلبي يميل ويحب يوم غيرك أبدا أبدا أبدا أهوده اللى مش ممكن أبدا
"
109	"ولا ليله ولا يوم. أنا دقت النوم. ايام بعدك
"
110	"كان قلبك فين؟ وحنانك فين؟ كان فين قلبك؟
"
111	"أنا أنسى جفاك وعذابى معاك ما أنساش حبك
"
112	"أنساك ده كلام انساك يا سلام
"
113	"واحب تانى ليه وأعمل فى حبك إيه
"
114	"ده مستحيل قلبى يميل ويحب يوم غيرك أبداً
"
115	"أهو ده اللى مش ممكن أبداً
"
116	"اقترب مسعود من أشرف يمنحه رداء ممرض وهو يقول:.
"
117	"تلبس ده وتستني نص ساعة بالظبط وتخرج من الباب ده، هسيبهولك مفتوح، هتغطي وشك بالطاقية دي وتمشي طوالي. هتلاقي في آخر الطرقة سلمين يمين وشمال، انزل من السلم الشمال وامشي علطول لغاية ماتلاقي بوابة فاضية، أخرج منها وبإذن الله هتكون برة المستشفى دي، تقول لبنتك كل سنة وهي طيبة وترجع تاني. هي ساعة زمن او ساعتين بالكتير وهتتبدل الحراسة ونروح في داهية.
"
118	"كان أشرف يرتدي لباس الممرض بينما يقول بابتسامة:.
"
119	"متقلقش ياراجل ياطيب. هرجع قبل تبديل الحراسة والشيك اللي ادتهولك هاخده وهسلمك الفلوس بداله. كتر خيرك ساعدتني وقبلت الشيك ووثقت فيا ومش ممكن أضيع الثقة دي أو أضرك. ها. إيه رأيك كدة؟
"
120	"تمام قوي. متنساش نص ساعة وتخرج. همشي انا بقى عشان ألحق أظبط أموري.
"
121	"ما إن خرج مسعود حتى اتسعت ابتسامة أشرف ليقول بهمس منتصر:.
"
122	"أما مغفل صحيح. محدش قالك قبل كدة لا تآمن لمدمن ولا تسلمله أمرك. أصله عبد لكيفه وهيطعنك أول ماتديله ضهرك.
"
123	"وضع القبعة على رأسه يعد الدقائق بإنتظار انقضاء الساعة حتى يحصل على حريته ويعود لإدمان يسري في دمه وبات لديه يقين الآن من أنه لن يشفي منه أبداً.
"
124	"كاد طاهر أن يغلق حقيبة السفر حين وقع بصره على هذه العلبة فمد يده وتناولها يفتحها ويطالع مابها. قلم على شكل ممثل أمريكي يشبهه في الملامح، تذكر هذا اليوم الذي كانا يتجولان فيها في قرية (ماتيرا) أجمل قرى إيطاليا بسبب كهوفها ومناظرها الطبيعية الرائعة ومنازلها المصفحة على التلال الي جانب شوارعها المرشوشة بالحصي والمتاحف الرائعة مما جعلها قبلة المنتجين لأفلام هوليود. وجعل ايضاً بعض السكان الأصليين ينتجون اقلاماً وأدوات مكتبية على أشكال الممثلين ويبيعونها للسياح، توقفت يومها آيات أمام إحدى هؤلاء الباعة وانتقت هذا القلم ثم منحته إياه قائلة:.
"
125	"الممثل ده شبهك على فكرة. خلي القلم معاك هدية مني وكل ماتكتب فيه بعد ماتخلص تمثيليتنا هتلاقي نفسك بتفتكرني.
"
126	"تأمل ملامحها بحب هامساً:
"
127	"انتِ عايزانى افتكرك بقي؟غريبة. مش انتِ اللي قلتي في أول يوم شفتك فيه مش هلحق اعرفك كل الموضوع كان يوم وكل واحد يروح لحاله.
"
128	"شاب ملامحها اضطراباً وهي تقول:
"
129	"انت لسة فاكر، ميبقاش قلبك اسود بقى. احنا كلنا مع بعض عيش وملح وقضينا مع بعض وقت كبير. طبيعي اني هفتكرك وتفتكرني.
"
130	"ماشي ياستي. طيب لما همسك القلم ده وأكتب بيه هفتكرك، لكن أنتِ هتفتكريني ازاي؟
"
131	"كل ماهفتكر بابا هفتكرك، يعني تقريبا في كل وقت. لو عرفت بابا كنت فهمت قد ايه بتشبهو.
"
132	"أغمض عيونه في تلك اللحظة، يتذكر احساسه وقتها، كم شعر بالذنب وتمني لو لم يقرأ مذكراتها. يعرف انه يتصرف بطبيعته التي تشبه أباها حقاً ولكن تصفحه لهذه الذكريات أوجد لديه احساس عميق بأنه يخدعها، ربما لو صارحها بالأمر سيرتاح. لماذا يخشى التصريح لها بالحقيقة وقد بات الآن يشعر بأنها تُكن له بعض المشاعر؟ تضعف تجاهه رغما عنها على مايبدو ورغم أنه يتألم لصدها ولكنه يدرك انه ان اقترب منها لن يتوقف حتى تصبح له. الي جانب أنه يود مصارحتها بكل شيء لإنه يريدها بكل ذرة في كيانه ويعلم انها تريده لذا عندما يعود لمصر سيعلنها صراحة.
"
133	"أنتِ الفتاة التي أحب
"
134	"اخفيت عنكِ هويتها حتى تؤمنين بالحب بعد ان كفرتي به
"
135	"فبالله عليكِ لا تجوري على قلبي تلومينه بالخداع
"
136	"فما كان هناك سبيل آخر سواه لأعيد لكِ إيمانك بالحب
"
137	"انظري خلف الزيف ستجدين جوهر يسطع بداخله إسمك ويعكس صورتك.
"
138	"انظري إلى قلبي ستجدينه قد وشم بحبك منذ أن رآكِ هناك في هذا المقهى تكتبين في هذا الكتاب الأحمر، تتلذذين بالقهوة والموسيقى وكأنك تشاركيني شغفي وما أحب.
"
139	"وحين عرفتك أكثر أدركت أنك من حلمت بها طوال عمري، شريكة الروح وحبيبة الفؤاد لذا لن أتخلى عنكِ أبداً وسأحارب من أجلك كل شيء حتى ظنونك.
"
140	"أعاد القلم إلى موضعه ثم أغلق الحقيبة وحملها إلى الخارج حيث تنتظره آيات التي أشاحت بعينيها عن عيونه، تتقدمه إلى السيارة، جلست جواره في صمت بينما يطوي الأرض إلى المطار يلقى عليها نظرة بين الحين والآخر ليجدها شاردة في الخارج متجهمة الملامح. ليدرك بوضوح ان مهمته ليست سهلة على الإطلاق ولكنه أهلاً لها.
"
1	"مالك ياأشرف حزين كدة ليه؟
"
2	"بكرة عيد ميلاد تقي.
"
3	"تقي!
"
4	"بنتي اللي كلمتك عنها.
"
5	"أيوة ايوة افتكرتها، كل سنة وهي طيبة.
"
6	"وانت طيب. كان نفسي اشوفها وآخدها في حضني وأقولها كل سنة وانتِ طيبة.
"
7	"لا حول ولا قوة الا بالله، قطعت قلبي.
"
8	"أمسك أشرف يد مسعود فجأة قائلاً:
"
9	"متعرفش تخرجني من هنا يامسعود، ساعة زمن واحدة أعايد بنتي وأرجع علطول.
"
10	"ظهر الخوف على ملامح مسعود قائلاً:
"
11	"ياريت بس..
"
12	"من غير بس، أنت أب وحاسس باللي انا فيه، خرجني من هنا ينوبك ثواب، ساعة واحدة وهرجع وهديك اللي انت عايزه.
"
13	"مش مسألة فلوس..
"
14	"قاطعه قائلاً:
"
15	"عارف ياسيدي عارف، اعتبر الفلوس دي مني عشان خاطر بنتك اللي زي بنتي، اعملها العملية وطمن قلبك عليها زي ماهتطمني على بنتي.
"
16	"ظهر التفكير على وجه مسعود قبل أن يطالع أشرف مشيراً بسبابته قائلاً:
"
17	"انت قلت ساعة واحدة.
"
18	"كاد أشرف أن يبتسم منتصرا ولكنه أخفي ابتسامته في اللحظة الأخيرة قائلاً:
"
19	"هي ساعة واحدة هقولها فيها كل سنة وانتِ طيبة واديلها هديتها وأرجع علطول.
"
20	"تمام. بس مش النهاردة، طقم الحراسة جامد ومش هعرف اهربك منهم، بكرة الباب الوراني عليه واحد صاحبي هاخده أشرب معاه الشاي على ماتهرب انت. اتفقنا؟
"
21	"اتفقنا طبعا، ربنا يبارك فيك.
"
22	"هز الرجل رأسه ثم ناوله الدواء وغادر. بينما قفز أشرف فرحاً وقد قرب وقت خلاصه من هذا العذاب.
"
23	"شايفة عمايل بنتك ياهانم؟ بقالها كام يوم مسافرة مع راجل غريب ومنعرفش عنها حاجة.
"
24	"طالعته حورية قائلة ببرود:
"
25	"مين قالك بس اني معرفش عنها حاجة، آيات وطاهر بيكلموني كل يوم وبيقولولي على كل حاجة بيعملوها.
"
26	"قال عصام بسخرية:
"
27	"مش كل حاجة طبعا.
"
28	"أخرس أنا مربية بنتي كويس وعارفة أخلاقها، ده غير اني واثقة في طاهر والا مكنتش وافقت تسافر معاه الرحلة دي.
"
29	"ياحورية افهمي، اذا كنتِ انتِ واثقة فيها فده مش هيمنع الناس تتكلم وتجيب في سيرتها لما يعرفوا انها سافرت معاه لوحدهم.
"
30	"ظهر التفكير على ملامح حورية بينما غمز رأفت لعصام قبل أن يردف قائلاً:
"
31	"الناس مبترحمش ودي سمعة عيلة بحالها متخليش قلبك الطيب يعميكي عن الغلط اللي بيحصل ده، آيات لازم ترجع والنهارده قبل بكرة.
"
32	"هكلمها مش عشان خايفة على سمعتها، قلتلك انا واثقة من اخلاق بنتي وخطيبها وكلام الناس مش اهم عندي من سعادتها اللي واصلالي من خلال صوتها وملامحها، لكن عشان هي فعلاً وحشتني ونفسي الاقيها جنبي النهاردة قبل بكرة. عن اذنكم.
"
33	"غادرت حورية بكرسيها بينما اقترب رأفت من عصام قائلاً بغضب:
"
34	"الرجل أكل عقل الولية وبنتها، وده معناه حاجة واحدة وبس. لازم نتصرف بأقصى سرعة والا كل حاجة هتروح مننا.
"
35	"قصدك...
"
36	"اول لما ترجع آيات من السفر هنخطفها هي وخطيبها ونقتلهم، لازم تبان كأنها حادثة سرقة. مفهوم ياعصام؟
"
37	"هز عصام رأسه وهو يبتسم بشر قائلاً:
"
38	"مفهوم يابابا.
"
39	"كانت تجول في الردهة تتعجب من عدم ظهور طاهر حتى الآن، وقفت تتطالع ساعتها التي تشير إلى الواحدة ظهراً، من المفترض أن يكونا الآن في طريقهما للبندقية كما أخبرها طاهر البارحة إذاً ماالذي يؤخره، هل استغرق بالنوم؟ نظرت إلى الأعلى بتردد مالبثت ان حسمته وهي تتجه بخطوات سريعة إلى حجرته، طرقت الباب بخفة فلم يجبها احد، عادت وطرقته بقوة ولكن لحيرتها ظل الصمت إجابتها، عقدت حاجبيها تمد يد مترددة تجاه مقبض الباب ثم مالبثت ان أخذت نفساً عميقاً وفتحته، رأته على الفور متمدداً بسريره، نائم بعمق بينما هي تنتظره بالأسفل تشعر بالسوء بسبب البارحة، نادته بحنق فلم يستيقظ، اقتربت منه حتى أصبحت جواره، كادت أن تناديه مجدداً ولكنها توقفت وهي تتأمل ملامحه النائمة، وسيم. تعلم هي ذلك تمام المعرفة ولكن ملامحه الساكنة أضفت صورة إلى ذكرياتها عنه لا تظنها قد تنمحي أبداً، قالت بصوت مضطرب:.
"
40	"طاهر. اصحى ياطاهر اتأخرنا.
"
41	"آيات.
"
42	"همسة بإسمها منه جعلتها تنصت إليه، يبدو أنه مازال نائماً وهو يحلم بها على مايبدو، ترى كيف جائته بأحلامه؟
"
43	"مدت يدها تربت على يده قائلة:
"
44	"ياطاهر اصحى...
"
45	"قطعت جملتها وهي تشعر بيده ساخنة للغاية تحت يدها لتعقد حاجبيها وهي تلاحظ لأول مرة تعرق جبينه وقميصه، وضعت يدها على جبهته لتدرك بما لايدع مجالاً للشك أنه مريض، تتذكر خروجه البارحة ليلاً دون معطفه، لابد وأن البرد قد أصابه بنزلة برد جعلته يعاني من الحرارة على مايبدو، أسرعت إلى خزانة الحمام تبحث عن خافض للحرارة فوجدته ثم عادت إليه تسكب كوباً من الماء وتجلس جواره ترفع رأسه عن الوسادة وتضع حبة الدواء في فمه تململ يفتح فمه بصعوبة ليشرب المياه، فتح عيونه فقابلته عيونها القلقة، ارسل إليها نظرة حانية لو لم يكن قلبها ملكاً له لسلبته هذه النظرة تماماً قبل أن يغلق أهدابه مجدداً ويعود للنوم، أعادت رأسه إلى الوسادة بحرص ثم نهضت لتحضر قماشة نظيفة ومياه تخفض بها حرارته، تنوي بعدها اعداد بعض الشوربة له آملة ان يكون فيما تفعله علاج طاهر المناسب، تدرك أنه لو لم يكن كافياً فستضطر لأخذه للمشفى في هذا البلد الغريب وكم يصعب عليها ذلك.
"
46	"نظرت إلى وجهها بالمرآة، ترددت كلماته في رأسها بوضوح.
"
47	"لا بقى على لسانك حدود ولا تصرفاتك او حتي لبسك بقوا شبهك
"
48	"مش دي عليّة اللي اتربت وسطينا
"
49	"ماهر مش هتعجبه واحدة استهترت حتى بنفسها
"
50	"ماهر هتشده واحدة هيشوف فيها مراته مش عشيقته
"
51	"صراحتي وجعتك ياريت تفضل واجعاكِ زي ما جعني حالك ياعليّة.
"
52	"وضعت كلتا يديها على أذنيها تحاول أن تخرس صوته الذي يدوي في أذنها ولكن هيهات، ظلت كلماته تتردد في أذنها تجبرها على الاعتراف بأنه على صواب، لقد تغيرت كثيراً حتى باتت لا تعرف نفسها، لقد باتت تشبه نفين أكثر فأكثر. لتتساءل بحيرة. هل أرادت أن تجذب إليها ماهر بكينونتها الجديدة أم أرادت منه نفوراً؟ أو ربما لا علاقة لماهر بالأمر وهي فقط تعاقب نفسها لرفض صلاح إياها وتفضيله هذه المرأة عليها، ولكن لماذا فضلها عليها وهي تشبه ذاتها القديمة؟ ربما لم يكن العيب فيها وإنما هو الحب يهبه الله لمن يشاء. تباً لصراع في العقل والقلب سيودي بها إلى الجنون، تحتاج للحديث مع أحدهم كي ترتاح، أطل وجه السيدة كريمة في مخيلتها، نعم هي من ستستطيع سبر أغوارها وتقديم النصيحة إليها، خرجت تتقدم تجاه حجرتها حتى أصبحت أمام الباب مدت يدها تجاه مقبض الباب فتوقفت قبل أن تمسه وصوت كريمة يصلها وهي تقول:.
"
53	"مش عايزاكِ يابنتي تزعلي منها، عليّة تبان قاسية ومعندهاش رحمة بس هي مش كدة لو كنتِ عرفتيها قبل مالمرحوم ي...
"
54	"صمتت كريمة فقالت مروة:.
"
55	"عارفة ومقدرة ياكريمة هانم، وصدقيني مش زعلانة من آنسة عليّة بالعكس أنا حاسة بيها وبوجعها اللي بتحاول تتغلب عليه بتصرفاتها وكلامها، دوامة آخداها في وسطها مش هتخليها تهدي ولا ترتاح غير لما تإذي نفسها وأنا خايفة عليها. متستغربيش. انا شايفاها ضحية، واحدة حبت من كل قلبها وصلاح الله يرحمه محبهاش وبدل ما يقولها. عشمها بالجواز وفجأة اتخلى عنها، طبيعي جداً تنهار زي ماحضرتك قلتيلي وطريقتها دي مش أكتر من درع حاطاه حواليها عشان متنجرحش تاني، مش عارفة انها بتجرح نفسها بايديها وفي يوم هتتإذي لو مفاقتش.
"
56	"ده اللي دايماً بقوله لماهر عشان ياخد باله منها ومتتإذيش.
"
57	"متخافيش ياكريمة هانم، أستاذ ماهر قدها وقدود واللي بيقرب منه بيبقى في أمان وميتخافش عليه.
"
58	"اغمضت عليّة عيونها بألم وهي تتراجع مبتعدة لا ترغب في سماع المزيد، تشعر بالشفقة علي حالها تقطر من كلماتهما، حتى تلك الفتاة التي ظنتها سيئة، تباً هل ساءت أحوالها إلى هذا الحد؟ أسرعت بمغادرة المنزل بينما قالت كريمة وهي تحدج مروة بنظرات فاحصة:
"
59	"بتحبيه مش كدة؟
"
60	"رفعت إليها مروة عيون مصدومة فأردفت كريمة قائلة:
"
61	"مفيش داعي تنكري، أنا متأكدة.
"
62	"أطرقت مروة برأسها قائلة بحزن:
"
63	"حتى لو، الحب مش كل حاجة في حياتنا، فيه حاجة اسمها القسمة والنصيب وزي ماانتِ شايفة قسمتي مش معاه.
"
64	"هتتتازلي عن حبك بسهولة كدة؟
"
65	"رفعت إليها عينان حائرتان وهي تقول:
"
66	"وعايزاني أعمل إيه؟ أحارب عشان مين وهو نفسه طلب مني الانسحاب. الحب قدرى لكن قسمتي الفراق.
"
67	"هتقدرى تنسيه وتكملي؟
"
68	"مش هقدر أنساه بس هكمل، هكمل عشان خاطر صلاح، أما ماهر فصفحته كان لازم تتقفل من اول ماشفت الغلاف بس فضولي خلاني أفتح كتابه وأقلب بين صفحاته فعجبني اللي قريته فيه وحبيته ودي كانت غلطتي الوحيدة اللي هدفع تمنها عمر بحاله.
"
69	"مروة انتِ..
"
70	"قاطعتها قائلة:
"
71	"انا ولا حاجة بالنسبة له، حتى لو جواه مشاعر بالنسبة لي فلسة شايفني قليلة ومستهلش حبه زي ماشاف اختي زمان قليلة على صلاح.
"
72	"لأ انتِ فاهمة غلط، ماهر...
"
73	"قاطعتها مجدداً قائلة بحزم:
"
74	"أرجوكِ ياكريمة هانم، ياريت منجيبش السيرة دي تاني ونفتح في جراح بتمنى تلم، من فضلك عشان خاطر صلاح الصغير على الأقل.
"
75	"فتحت كريمة فاهها لتتحدث ولكنها أحجمت عن ذلك وهي تدرك أن كلامها الآن لن يفيد وسيزيد الوضع سوءاً لذا من الأفضل لو صمتت. ، مؤقتاً.
"
76	"كان يجمع كتبه ويضعها في صندوق بينما يزيح جانبا كتاباً سيأخذه معه في سفره، فتح أدراج مكتبه واحداً تلو الآخر يضع الكتب جميعها بالصندوق، توقفت يداه حين رأي هذا الكتاب، سحبه على الفور وتلمس غلافه بحنين، ثم جلس يفتحه فإذا بصورتها تطل أمامه، تطالعه وكأنها تخترقه بنظراتها البريئة، لم يرى هذه الإبتسامة الخالصة على وجهها منذ أخذت لهما هذه الصورة حين كانا برحلة في الثانوية العامة، وقتها ذهبت معهم إلى الرحلة بعد ان أخبرت أباها أنها رحلة ضرورية من أجل أن ترى معالم الإسكندرية التي تدرسها وان الرحلة للإناث فقط وليست مختلطة، كان يوماً لن ينساه أبداً قضى فيه معها أجمل لحظاته على الإطلاق، لعبا ومرحا وضحكا وحين أخذت لهما هذه الصورة طلبت منه الاحتفاظ بها فلو رآها والدها لأقام الدنيا وأقعدها على رأسها، مد يده يلمس ضفيرتها بحنان، قبل أن يقلب الصورة ويقرأ المكتوب خلفها.
"
77	"يا سيِّدتي كنتِ أهم امرأةٍ في تاريخي قبل رحيل العامْ. أنتِ الآنَ. أهمُّ امرأةٍ بعد ولادة هذا العامْ. أنتِ امرأةٌ لا أحسبها بالساعاتِ وبالأيَّامْ. أنتِ امرأةٌ. صُنعَت من فاكهة الشِّعرِ. ومن ذهب الأحلامْ. أنتِ امرأةٌ. كانت تسكن جسدي قبل ملايين الأعوامْ.
"
78	"قلب الصورة مرة أخرى وهو يطالعها مردداً باقي القصيدة.
"
79	"يا سيِّدتي لا تَهتّمي في إيقاع الوقتِ وأسماء السنواتْ أنتِ امرأةٌ تبقى امرأةً. في كلَِ الأوقاتْ. سوف أحِبُّكِ. عند دخول القرن الواحد والعشرينَ. وعند دخول القرن الخامس والعشرينَ. وعند دخول القرن التاسع والعشرينَ. وسوفَ أحبُّكِ. حين تجفُّ مياهُ البَحْرِ. وتحترقُ الغاباتْ.
"
80	"دمعت عيناه تدريجياً حتى وجد نفسه يبكي وبقوة يضم صورتها إلى صدره بينما تتعالى وتيرة شهقاته. وقفت والدته على باب حجرته لا تدري ماذا تفعل؟ هل تدخل إليه وتواسيه أم تتركه يفرغ مكنون صدره حتى يرتاح قلبه، لتنكس رأسها وهي تعلم انه أبداً لن يرتاح حتى ينساها وكيف السبيل إلى نسيانها وقد هواها القلب ومن أكثر منها قد يدرك الهوى الذي ما ان يصيب القلب حتى يسكنه ولا يخرج منه حتى يتوقف القلب عن الخفقان.
"
81	"كانت نهال تسكن في حضن أمها التي تساقطت دموعها غزيرة وهي تقول:
"
82	"سامحيني يابنتي، غصب عني ياضنايا بعدك عني بس أعمل إيه حكم القوي.
"
83	"قالت سعاد بحنق:
"
84	"وليه مجيتيش معانا ياماما؟ ليه فضلتي قاعدة معاه؟ايه اللي يخليكي تقعدي مع راجل بيهينك ويجرحك؟ راجل بينتقم فيكي من واحدة رفضته وهانت رجولته زي مانفسه المريضة مصوراله.
"
85	"وانتِ قعدتي مع أشرف ليه ياسعاد؟القسمة والنصيب يابنتي.
"
86	"متقارنيش نفسك بيا ياماما، انا قعدت مع أشرف عشان خاطر تقي، عندي امل يتعدل عشانها. لكن احنا خلاص واحدة اتجوزت والتانية كان هيجوزها غصب عنها يبقى ليه لسة قاعدة معاه؟
"
87	"عشان بتحبه يابنتي.
"
88	"استداروا يطالعون الخالة جليلة التي جاءت للتو ووجدت الباب مفتوحاً لتسمع حديثهم، ابتسمت سعاد بترحاب قائلة:
"
89	"اتفضلي ياخالتي واقفة ع الباب كدة ليه؟
"
90	"دلفت جليلة فنكست سميرة وجهها بخجل حين طالعتها عيون جليلة العاتبة، التي ماان اقتربت من أختها قالت:
"
91	"ساكتة ليه ياسميرة ماتردي على بنتك وقوليلها بحبه ياسعاد، بحبه لدرجة اني ضحيت بأختي عشانه، ودلوقتي بضحي ببناتي ولو طولت أضحى بنفسي هعملها لانه أغلى عندي من نفسي.
"
92	"رفعت سميرة رأسها تواجه اختها قائلة:
"
93	"وهو لما أحب جوزي عيب ولا حرام ياجليلة؟ ماانتِ حبيتي جوزك.
"
94	"حبيته لإنه يستاهل، كان راجل بكل معنى الكلمة، لا في يوم جه عليه ولا جرح ابني بكلمة، لكن انتِ معمية باسم الحب، مش قادرة تشوفي انه بيإذيكي وبيإذي بناتك. الحب مبيإذيش ياسميرة ولا بيضعف بالعكس بيقوي.
"
95	"بلاش كلام المدارس ده ياجليلة.
"
96	"طب وكلام ربنا، مش ربنا قال في كتابه الكريم.
"
97	"وَمِنْ آيَاتِهِ أَنْ خَلَقَ لَكُم مِّنْ أَنفُسِكُمْ أَزْوَاجًا لِّتَسْكُنُوا إِلَيْهَا وَجَعَلَ بَيْنَكُم مَّوَدَّةً وَرَحْمَةً ? إِنَّ فِي ذَ?لِكَ لَآيَاتٍ لِّقَوْمٍ يَتَفَكَّرُونَ.
"
98	"فين المودة فين الرحمة وفين السكن؟
"
99	"نهضت سميرة تقول في عصبية:
"
100	"انتِ عايزة ايه دلوقت؟ عايزة تخربينها وتقعدي على تلها.
"
101	"طالعتها جليلة بعيون ثابتة بهما عتاب أرسل رعشة إلى قلب سميرة فارتجفت أوصالها حزنا واختها تقول:.
"
102	"عايزاكِ تفوقي قبل فوات الأوان، لا انتِ ولا بناتك تستاهلوا اللي بيعملوا فيكم توفيق واللي آخرته زي ماانتِ شايفة، واحدة بتتكرر معاها حكايتك والتانية كان مصيرها هيكون أبشع لولا ستر ربنا.
"
103	"ظهر الصراع على وجه سميرة قبل أن تقول بحنق:
"
104	"انا سايبالكم الدنيا وماشية.
"
105	"مشت باتجاه الباب فنادتها جليلة قائلة:
"
106	"سميرة خدي بالك من نفسك يااختي. مبقالكيش غيرها.
"
107	"توقفت سميرة للحظة متجمدة قبل أن تتابع سيرها بينما نظرت جليلة إلى نهال الباكية فأسرعت إلى حضنها، لتطالعهما سعاد بحزن ورُغما عنها نزلت دموعها رغم أنها أقسمت مراراً على الثبات وعدم ذرف الدموع.
"
108	"طرقات على الباب ثم دلوف أحدهم، عرفته دون أن تلتفت إليه، خفقات قلبها المتسارعة أخبرتها أنه هو ثم رائحته المميزة التي انتشرت بالمكان وابتسامة السيدة كريمة الواسعة جعلوها توقن من أن من يقف خلفها الآن هو ماهر بدران، مالك قلبها الوحيد.
"
109	"إزيك دلوقت ياماما؟ عاملة إيه؟
"
110	"بخير ياحبيبي، مالك واقف كدة ليه. تعالي اقعد جنبي.
"
111	"معلش مش هقدر، مستعجل لإني مسافر.
"
112	"مسافر؟مسافر فين؟
"
113	"قالتها كريمة عاقدة الحاجبين بينما صرخ بها قلب مروة ليقول هو بهدوء:
"
114	"القاهرة، همضي عقد مع جمال الصايغ، يومين تلاتة بالكتير وهرجع.
"
115	"وهو العقد مستاهل يومين تلاتة ياماهر؟
"
116	"ها. لأ. بس ليا أصحاب هناك هقعد معاهم يومين عشان وحشوني.
"
117	"هل افتقدت آصدقائك حقاً أم ترغب في الهرب ولملمة مشاعرك؟ تظن انك ان ابتعدت ستستطيعان تنساها، أفهمك ياصغيري وأرغب في إخبارك بأنك لن تستطيع النسيان أبداً فالفراق بين المحبين لا ينسيهم مشاعرهم بل يزيدها الحنين والشوق اشتعالاً.
"
118	"انا فعلا إتأخرت، أشوف وشكم بخير.
"
119	"اقترب مقبلاً يد والدته فربتت كريمة على راسه بحنان، تأملته مروة بحب ملأ عليها جوارحها وادمع مقلتيها، استقام يلقى نظرة عليها فأطرقت برأسها ارضاً على الفور ولكن ليس قبل أن يلمح مقلتيها الدامعتين فشعر بغصة في حلقه، مشي تجاه الباب قبل أن يتوقف قائلاً دون أن يلتفت:
"
120	"ابقى سلمي على عليّة ياماما، مش موجودة في البيت ومبتردش على التليفون، الظاهر راحت النادي بدري.
"
121	"حاضر ياابني.
"
122	"غادر بينما ضمت مروة قبضتها يعتصر قلبها الحزن، فقد ذهب لوداع خطيبته بينما لم يكلف حتى نفسه وداعها وهي أمامه، لم تنظر إليه نعم، ولكنها كانت تنتظر منه أن. ، ان ماذا؟
"
123	"يقترب منها ويجثوا جوارها يمسك يديها ويقول لها سأفتقدك بجنون حبيبتي. تباً لقلب سكنه الحب و آلمه العذاب وتباً لمستقبل تراه منذ الآن به غيم الضياع ومتاهة الألم وبحر من الأحزان.
"
1	"أسرعت سعاد في خطواتها، لقد تأخرت اليوم وعليها اعداد الطعام قبل أن تأتي خالتها لزيارتها، صعدت درجات السلم وتوقفت أمام باب شقتها تخرج مفتاحها من حقيبتها بصعوبة بسبب الأكياس التي تحملها ثم فتحت الباب وماان فتحت الباب حتى اتسعت عيناها بصدمة، فالشقة صارت فوضى. لا شيء بمكانه أبداً، لابد وأن لص اقتحم المكان في غيابها، شعرت بالهلع وتراجعت خطوتين تنوي مغادرة الشقة وإبلاغ الشرطة حين سمعت صوت زوجها يقول ببرود:.
"
2	"رايحة فين ياسعاد؟
"
3	"عقدت حاجبيها وهي تتقدم مجدداً إلى الداخل تقول بحيرة:
"
4	"أشرف!
"
5	"ظهر من المطبخ قائلا بسخرية:
"
6	"أيوة أشرف أمال كنتِ فاكرة مين؟
"
7	"وضعت الأكياس من يدها على الطاولة وهي تقول:
"
8	"حرامي طبعاً، ايه اللي عملته في البيت ده؟ وليه؟
"
9	"مش تقولي لجوزك حمد الله على السلامة الأول.
"
10	"طالعته قائلة بعتاب:
"
11	"خرجت من المصحة ليه ياأشرف؟
"
12	"اقترب منها يحدجها بنظرة حادة وهو يقول:.
"
13	"كنت عايزانى أقعد فيها مش كدة؟ عشان يخلالك الجو وتعملي اللي أنتِ عايزاه.
"
14	"اتسعت عيناها تقول باستنكار:
"
15	"عشان يخلالي الجو؟ ايه الكلام الفارغ ده؟أنا كنت عايزاك تخف وترجع لبيتك ومامتك وبنتك بخير. كنت عايزاك تفوق م اللي انت فيه.
"
16	"وانتِ؟
"
17	"أنا؟!
"
18	"مجيبتيش سيرتك يعني، ايه مش عايزانى أرجعلك؟
"
19	"أكيد عايزة. أشرف أنا عايزة أقولك علي حاجة، أنا..
"
20	"قاطعها قائلاً بغضب:
"
21	"انتِ خاينة ومتستاهليش قلبي اللي حبك ياسعاد.
"
22	"اتسعت عيناها بصدمة قائلة:
"
23	"انت بتقول إيه؟ اتجننت ولا شارب حاجة؟
"
24	"أظهر هذه الورقة التي أخفاها خلف ظهره قائلا:
"
25	"أنا شارب صحيح بس فايق وصاحيلك يابنت توفيق، فسريلي انتِ رسمتك لابن خالتك وهو بيلعب مع تقي على شط البحر. قوليلي محمد كان بيعمل ايه معاكِ لوحدكم في بلد غريب يابنت الأصول يامتربية؟
"
26	"نظرت إلى الرسمة قائلة باضطراب:
"
27	"كان مسافر يطمن عليا لما عرف اني في بلد غريبة لوحدي زي ماانت بتقول.
"
28	"لتهاجم وقد رأت في عيونه نظرة غاضبة ساخرة مردفة:
"
29	"كان المفروض انت اللي تعمل كدة. مش هو.
"
30	"كمان بتلوميني يافاجرة، أنا اللي غلطان اني آمنت لواحدة زيك.
"
31	"اتسعت عيناها بهلع وهي تراه يخرج سكيناً من بنطاله لتقول بنبرات مرتجفة:
"
32	"انت هتعمل إيه يامجنون؟
"
33	"ظهر الشر بعينيه وهو يقول:
"
34	"هنتقم لشرفي وأقتلك. هشرب من دمك ياخاينة.
"
35	"تراجعت قائلة بخوف:.
"
36	"اهدي ياأشرف واسمعني، متعملش حاجة تندم عليها بعدين. والله العظيم أنا بريئة والهباب اللي بتشربه هو اللي مهيألك اني خنتك ومحافظتش على شرفك. متسمعش لوساوس الشيطان وتدمر حياتنا.
"
37	"تأمل ملامحها قائلاً بمرارة:
"
38	"بالعكس انا شايفك دلوقتي على حقيقتك. والمصيبة اني حبيتك بجد لكن انتِ عمرك ماحبتيني، كنت بتحبيه مش كدة؟ كنتوا متفقين على الجواز وانا فرقتكم بس مقدرتوش تبعدوا عن بعض ودبحتوني.
"
39	"اغروقت عيناها بالدموع تقول:.
"
40	"والله العظيم انت فاهم غلط. والله العظيم انا بريئة وانت ظالمني.
"
41	"واللي شافك قاعدة معاه لوحدك في الكافيتريا برضه ظالمك؟
"
42	"لم تدري في هذه اللحظة كيف تبرر له لقائها بابن خالتها دون أن تزيد الأمر سوءا فظهر الاضطراب على ملامحها وصمتت ليفسر أشرف اضطرابها وصمتها بطريقة خاطئة، اكفهرت ملامحه وهو يرفع السكين تجاهها قائلاً بغضب:
"
43	"قلتلك خاينة وجزاكِ الموت.
"
44	"استدارت تحاول الهروب من طعنته وقد أدركت أن مساً من الجنون أصابه فأصابتها السكين في ظهرها لتصرخ من الألم قبل أن تسقط أرضاً على ركبتيها، اقترب منها أشرف يجذبها من شعرها فتأوهت قائلة بصوت يإن من الألم:
"
45	"ارحمني أبوس ايديك.
"
46	"قال بحدة:
"
47	"وانتِ مرحمتنيش ليه؟
"
48	"ياأيها المؤمنون ان جاءكم فاسق...
"
49	"اخرسي.
"
50	"مش عايز تسمع كلام ربنا. خايف منه؟
"
51	"انا باخد حقي.
"
52	"انت عارف من جواك اني مستحيل اغضب ربنا. انت عاشرتني وعارف بخاف منه قد إيه. الله يلعن المخدرات اللي لحست دماغك. خلاص مبقتش خايفة من الموت كمل عليا واقتلني، الموت أرحم من اني أعيش مع واحد زيك.
"
53	"دفعها بقوة هادراً:
"
54	"قلتلك اخرسي.
"
55	"ارتمت على الأرض تمسك بطنها وهي تتأوه بقوة، تقول من بين أنفاسها المتقطعة:
"
56	"انا خلاص بموت وابنك كمان بيموت. أنا حاسة بيه. ياريت تكون كدة ارتحت.
"
57	"عقد حاجبيه بقوة قائلا:.
"
58	"انتِ بتخرفي بتقولي ايه؟
"
59	"وجد دماءاً غزيرة تخرج من تحتها، شعر بدلو من المياه الباردة يُصب فوق رأسه، ليعود بعينيه إلى عينيها تظهر في مقلتيه آثار الصدمة لتقول بألم:.
"
60	"أيوة كنت حامل منك. حامل في شهرين والدكتورة قالتلي انه علي الأغلب ولد، افتكرته خبر هيخليك تكمل في المصحة عشان خاطره. عشان خاطر ترجع لولادنا. كنت ناوية أجيلك وأفرحك اول مايسمحوا بالزيارة. غبية مش كدة؟بقيت عليك وانت من غير بينة ولا دليل حكمت عليا ونفذت حكمك. والله العظيم اللي رايحة لرحمته دلوقت أنا بريئة وعمري ماخنتك، لقانا يوم الدين ياأشرف. عند اللي خلقني وخلقك. وقتها هو اللي هياخدلي حقي منك.
"
61	"أغلقت عيناها ببطىء لينظر إليها أشرف بصدمة يترك السكين لتقع من يده بعد أن ذهب عنه شيطانه وقد أدى مهمته على أكمل وجه. تأملها يقول بهذيان:
"
62	"سعاد ردي عليا ياسعاد.
"
63	"لم تجبه فهزها بيده مردفاً:
"
64	"ياسعاد فتحي عنيكِ وقومي. اضربيني موتيني اعملي فيا اللي انتِ عايزاه بس قومي.
"
65	"لم تجبه مجدداً، ليدرك ماعجز عقله الآن عن استيعابه، لقد قتلها في لحظة تملكه فيها شيطانه ولا شيء سيعيدها إلى الحياة.
"
66	"نعم بأي دليل أدانها؟ لم ير عليها قط مايدفعه للظن بها. انها نفسه الضعيفة من سولت له سوء عملها كي تستحق مااقترفته يداه بحقها طوال سنوات زواجهما والآن فقط بعد غيابها يدرك أنه خسر أجمل شيء امتلكه ولا شيء سيعوض خسارته. نهض ببطئ يتراجع للخلف قبل أن يهرع خارجاً من المكان ينزل السلالم هرولة ليصطدم بأحدهم، اندفع لا يبالي، بينما عقدت الخالة جليلة حاجبيها لمرأي أشرف بهذه الحالة، أسرعت بالصعود إلي شقة سعاد وما إن دلفت إليها حتى تعالي صراخها بالمكان ليعود الرجلين اللذان كلفهما رءوف بحراسة شقة أشرف بعد أن كانا يتبعان الأخير ليصعدان بسرعة تجاه مصدر الصوت.
"
67	"في شركة بدران للإستيراد والتصدير.
"
68	"انتِ بتقولي ايه ياعليّة؟
"
69	"اللي انت مش راضي تقوله ياماهر؟ اللي مخبيه جوة قلبك عشان متجرحنيش، خايف عليا من الصدمة مش كدة؟ متخافش أنا مبقتش عليّة بتاعة زمان ولا بيني وبينك اللي كان بيني وبين صلاح الله يرحمه يبقى ليه نكمل وانت بتحب واحدة تانية؟ ليه أعيش معاك وانت قلبك وعقلك مع غيري؟ انت شايف اني أستاهل كدة؟أستاهل اللي باقيلي من قلبك، ده لو باقيلي حاجة منه أساساً بعد مروة ماملكته كله.
"
70	"منحها ماهر ظهره يخفى وجع قلبه حين ذكرت اسمها قائلاً:
"
71	"هنساها صدقيني وهيرجعلك قلبي فاضي من تاني.
"
72	"بدا صوته ثابتاً رغم الألم ورغم ثقته بعدم استطاعته فعل ذلك ولكنه أغمض عيونه يتوسل ان تصدق احرفه الكاذبة، قد يستطيع كسر قلبه وقلب حبيبته ولكن قلبها هي. لن يستطيع أبدا. انها الأخت الضعيفة التي لطالما كان هو عضدها وحاميها، حتى أنه قاطع أخاه لكسره قلبها فكيف يفعلها هو؟
"
73	"فتح عيونه حين وجد يدها تلمس كتفه وصوتها الحاني يصله وهي تقول:
"
74	"قلتلك متخافش عليا، وبعدين انت بتكدب عليا ولا على نفسك؟ حب مروة ساكن في قلبك، لا يمكن تنساها أبداً مهما حصل.
"
75	"استدارت يطالعها بحيرة فأردفت قائلة:.
"
76	"مختلفة عن نفين. لقيت فيها روحك أمنياتك أحلامك مش كدة؟ معاها مبتفكرش بتلاقي نفسك على طبيعتها. بتخرج احلى مافيك وأسوأ مافيك. علي قد مابتبقي عايز تخنقها بتبقى عايز تضمها. عارف ومتأكد ان سعادتك وياها وبس ولما بتغمض عنيك بتشوف صورتها هي وبس. بتوحشك وهي وياك والوحيدة اللي فاهماك وقرياك من جوة. مش كدة؟
"
77	"إنتِ عايزة مني ايه بالظبط ياعليّة؟
"
78	"عايزاك تفوق قبل ماتضيع منك حبيبتك. مروة هي نصك التاني، حبك الحقيقي، ليه تضيعها من ايدك لما في ايدك تكون وياك طول العمر؟
"
79	"وانتِ؟
"
80	"أنا من حقي أرتبط بواحد أكون له انا كمان نصه التاني والحد ده لقيته خلاص ومش مستعدة أخسره.
"
81	"قطب جبينه بحيرة قائلاً:
"
82	"قصدك ايه؟
"
83	"ابتسمت قائلة:
"
84	"قصدي إن آن الأوان للأخ يطمن على أخته ويبطل يشيل همها لان فيه حد تاني هيشيله.
"
85	"فُتح الباب في هذه اللحظة وظهر مراد على الباب مبتسماً، ليعود ماهر بعينيه إلى عليّة التي هزت رأسها قائلة بابتسامة:
"
86	"هو نصي التاني ياماهر. مراد.
"
87	"اقترب مراد منهما فمالبث ماهر ان ابتسم قائلاً:
"
88	"أنا حقيقي مش عارف أقولكم ايه؟
"
89	"قالت عليّة بمرح:
"
90	"انت لسة هتقول؟ روح فرح المسكينة اللي واقعة لشوشتها في حبك واطلب منها الجواز خلي الفرح يبقوا اتنين.
"
91	"رن هاتفه فطالع شاشته ليجدها والدته، أجابها بابتسامة قائلاً:
"
92	"ماما...
"
93	"قطع كلماته وهو يقطب جبينه يستمع لوالدته بينما تطلع كل من عليّة ومراد لبعضها البعض في حيرة، حتى سمعاه يقول:
"
94	"تمام انا هتصرف سلام.
"
95	"أغلق هاتفه يطالع هذه العيون المترقبة قبل أن يقول:
"
96	"مروة سابت البيت وراجعة القاهرة.
"
97	"قالت عليّة:
"
98	"أخدت صلاح معاها؟
"
99	"هز ماهر رأسه نافياً وهو يقول:
"
100	"لأ ودعت ماما ووصتها عليه.
"
101	"قالت عليّة:
"
102	"مشيت عشانك وضحت حتى بصلاح عشانك. بتحبك أكتر من نفسها. مش قلتلك هي اللي تستاهلك.
"
103	"مشيت عشاني. انتِ قصدك ايه؟
"
104	"انت لسة هتسأل؟ يلا بينا على محطة القطر تلحقها قبل ما تسافر وفي السكة هنحكيلك.
"
105	"هز رأسه ليغادروا الشركة بخطوات سريعة.
"
106	"ازاي بس مقلتليش ياطاهر على حاجة زي دي؟
"
107	"اللي حصل ياجدي. المشكلة دلوقتي هتصرف ازاي؟
"
108	"ودي فيها كلام؟ تروحلها طبعا وتتكلم معاها، تحكيلها كل حاجة بصراحة زي ماحكيتهالي تمام وأنا واثق ان آيات لو سمعت الحقيقة منك هتسامحك لما تعرف بتحبها قد ايه وليه خبيت عليها موضوع الكتاب الأحمر.
"
109	"تفتكر ببساطة كدة هتصدقني؟
"
110	"أيوة ببساطة لأنك صادق في مشاعرك وهي كمان بتحبك.
"
111	"طيب ألاقيها فين دلوقت؟
"
112	"مش هنا اكيد. آيات آخدة أجازة ولسة مرجعتش. اتصل بمامتها لأنها مش هترد عليك، قولها مثلا ان تليفون بنتها مقفول وانت حابب تتطمن عليها، الكلام هيجيب بعضه وتعرف اذا كانت في البيت ولا برة.
"
113	"قبل طاهر جبين جده قائلاً:
"
114	"ياحبيبي ياجدي، مش عارف من غيرك كنت هعمل إيه بس؟
"
115	"هتعمل محشي. انت لسة واقف بتعمل إيه؟ روحلها واعتذرلها وحددوا ميعاد الفرح. أنا عايز حفيد بأقصى سرعة.
"
116	"حفيد واحد. عشرة. ادعيلي انت بس.
"
117	"قال كلماته بينما يسرع بالمغادرة تتبعه نظرات جده الحانية وابتسامة مالبثت أن زالت ورنين هاتفه يزعجه. ليجيبه قائلاً:
"
118	"أيوة ياماجد. بتقول ايه. الكلام ده حصل من امتى؟ولسة بتقولي دلوقت. طب أنا جاي حالاً.
"
119	"أغلق الهاتف ووضعه في جيبه، يعقد حاجبيه بحنق. ماالذي فعله هذا الأحمق؟ لقد أضاع حياته ومستقبله. ترى كيف سيخبر صفية بفعلة ولدها الشنعاء وكيف ستتحمل الخبر؟ لابد وأنها ستنهار بين يديه. يعلم هذا ولكنه مرغماً على البوح لها بكل مالديه وليدعو الله أن يخفف عليها وقع الخبر.
"
120	"كانت تجلس في مقعدها على الطاولة في هذا الكافيه الذي جمعها به لآخر مرة، لا تدري ماأتي بها إلى هنا وهي من المفترض أن تهرب من ذكرياتها معه فإذا بها تحييها هنا في هذا المكان تتذكر كل كلمة قالها. كل حركة قام بها. شعرت بأنها لن تحتمل أكثر، كادت أن تنهض مغادرة ولكن النادل أحضر قهوتها فمكثت مكانها، تحمل الفنجال وتقربه من شفتيها ترتشف منه رشفة فتغمض عيناها رُغماً عنها تستشعر مذاق القهوة الخلاب كما اعتادت أن تفعل، وجدت صوته يهمس في أذنها قائلاً:.
"
121	"يابخت القهوة.
"
122	"همست قائلة:
"
123	"اتجننتي ياآيات وبقيتي بتسمعي صوته في كل وقت.
"
124	"ودي حاجة حلوة ولا وحشة؟
"
125	"لقد جاء الصوت من أمامها، لايمكن أن يحدث. فتحت عيونها فرأته حقاً يجلس أمامها يطالعها بحب، قطبت جبينها وهي تترك فنجال قهوتها علي الطاولة ثم تنهض وتسحب حقيبتها لتغادر، أمسك يدها يمنعها قائلاً:
"
126	"آيات من فضلك اقعدي واسمعيني.
"
127	"طالعته ببرود قائلة:
"
128	"مش مستعدة أقعد وأسمع واحد كداب.
"
129	"أظن انك كبيرة كفاية عشان تقدري تفرقي بين الصدق والكدب في الكلام، وأكيد من جواكِ حاسة اني كنت صادق في مشاعري. عموماً اسمعيني الأول ولو حسيتي للحظة اني بكدب يبقى من حقك تمشي وصدقيني مش هتشوفي وشي تاني.
"
130	"كم تبعث فكرة اختفاؤه من حياتها مرارة بحلقها ووحشة في قلبها جعلتها ترغب في سماعه ليمنحها أي سبب يجعلها تبقيه في حياتها. فمنذ البارحة وهي تفتقده حد الموت، تشعر بخواء جعل حتى عمها رأفت يسألها عن حالها فأخبرته فقط بوجود بعض الخلاف بينها وبين طاهر تمهيداً لإخبارهم بانفصالها عنه لاحقا.
"
131	"وجدت نفسها تجلس وتتطلع إليه ببرود بينما قلبها تتسارع خفقاته وهي تلاحظ شحوب وجهه وتورم جفنيه. ترى هل جافاه النوم مثلها البارحة، هل بكى وذرف الدموع كما فعلت؟ أم تراها تتوهم كي تجد في هذا عزائها؟
"
132	"تطلع إليها بدوره قائلاً:
"
133	"أنا مااستغلتش كتابك الأحمر عشان اتعرف بيكِ واوصلك زي مافهمتي، لأ الكتاب الأحمر كان اللي فاضلي منك. حاجة كانت بتثبتلي انك مكنتيش وهم خلقه خيالي بعد مادورت عليكِ طول حياتي.
"
134	"انت بتقول ايه؟ انا مش فاهمة حاجة خالص.
"
135	"عشان تفهمي لازم نرجع للبداية، لأول لحظة شفتك فيها، مكنتش يوم ماجدي قدمنا لبعض زي ماانتِ فاكرة؟ لأ قبلها تقريباً بأكتر من سنة. كنت قاعد هنا بشرب قهوتي وقتها وقفتي عند الباب وكأن أحلامي كلها اتجسدت في واحدة، ورغم اني قابلت كتير بنات حلوة قبلك بس احساسي بيكِ كان حاجة تانية، معرفش ليه لقيت عينية متعلقة بروحك بشوف فيكِ تفاصيلي وكل حاجة بحبها، وقتها وقعت في حبك وحسيت اني أعرفك وأعرف كل حاجة عنك زي عشقك للون الأزرق وعنيكِ اللي بتقفليها كل ماحاجة تمس روحك، شهرين وانا براقبك مستني فرصة أتعرف فيها عليكِ، ولما خلاص كنت هجازف وأكلمك جالك تليفون غير كل ملامحك وخلاكي قمتي وسبتي المكان بسرعة.
"
136	"تتذكر هذا اليوم جيداً، انه اليوم الذي تلقت فيه خبر دلوف أباها إلى المشفى. ثم وفاته لاحقاً بذات اليوم.
"
137	"جريت وراكِ ملحقتكيش ولقيت الكتاب هو كل حاجة فضلت منك لأن من ساعتها واختفيتي من حياتي، عارفة يوم لقانا في دار المسنين. حسيت ان اللي بينا قدر، كان جدي حاكيلي عنك كتير، كان نفسه ارتبط بيكِ، طلب مني كتير آجي يوم وأشوفك فيها بس كنت دايماً برفض لان قلبي اتعلق بواحدة معرفش عنها غير اني شفت فيها نفسي ولما طلب مني أمثل ان خطيب الدكتورة بتاعته واضطريت أوافق عشان مزعلوش ولقيتك هي. عقلي استرجع علطول كلامه عنك وعن كرهك الرجالة، ده غير كلامك في الكتاب، مكنتش مستعد أجازف بإنك تبني بينا حواجز لو قلتلك، قلت هي فرصة أقرب فيها منك وتعرفيني، مش جايز تحبيني قد مابحبك. غلطة عملها واحد بيحب ندم عليها بعدين. في كل لحظة كان نفسي أقولك فيها أنتِ حبيبتي اللي بتكلم عنها دايماً، في لحظات كنت بتمنى بس آخدك في حضني واعترفلك ان مش طالب من الدنيا دي غيرك أنتِ. اوقات كتير كنت خلاص هعترف وخوفي لأفقدك يخرسني، لغاية مارجعنا مصر وقررت أصارحك، جبتك شقتي ودورت علي الكتاب عشان أشرحلك موقفي بس للأسف لقيتيه قبلي وفهمتيني غلط. واديني أهو قدامك. حطيت قلبي بين ايديكي واعترفتلك بكل حاجة خبيتها عنك، يعلم ربي كان ايه قصدي؟ وان الكتاب مكنش وسيلة أخدعك بيها قد ماكان وسيلة عشان تفتحي بيها قلبك المقفول ليا وتديني فرصة، مش عايز حاجة من الدنيا غير انك تسامحيني. تديني فرصة جديدة لاني حقيقي بحبك وعمري ماخدعتك. كل كلمة كانت بينا كانت من قلبي وكل تصرف اتصرفته معاكِ وقربك مني كان من قلبي، أنا حقيقتي شفتيها وعرفتيها. مكنتش تمثيلية والله. وجودك في حياتي قدر. أجمل قدر. وبتمنى من كل قلبي تشوفي اني قدرك وتسامحيني. قادرة ياآيات؟
"
138	"كانت كلما استطرد في الكلام تشعر بقلبها يلين تجاهه حتى انهي كلماته فوجدت دموعها تجري على وجنتيها، لم يحبها أحد كما أحبها هذا الرجل تستشعر صدق حبه في كل حرف ولم تحب أحد مثلما أحبته، لتكون إجابة سؤاله هزة من رأسها وكلمة همست بها فأرسلته إلى السماء السابعة وتركته هناك. في جنة النعيم.
"
139	"بحبك.
"
140	"أسرع يمسك يديها بين يديه قائلاً:
"
141	"بجد ياآيات؟
"
142	"هزت رأسها بحب فأردف بسعادة:
"
143	"انا كمان بحبك. بحبك قوي.
"
144	"مستني ايه؟
"
145	"قطب جبينه بحيرة فاردفت بابتسامة:
"
146	"قوم بينا نروح لماما ونحدد ميعاد الجواز.
"
147	"ابتسم بدوره ينهض وينهضها معه قائلا:
"
148	"يلا بينا.
"
149	"ترك بعض المال على الطاولة وأسرع يغادر تسرع بدورها معه، فتح لها باب سيارته فكادت أن تدلف إليها، فجأة ضربه أحد على رأسه من الخلف. شعر بألم شديد ودواراً لفه فسقط أرضاً ليكون آخر مايسمعه صرختها بإسمه قبل أن يسحبه الظلام. كلية.
"
150	"دلف ماهر إلى السيارة يظهر على ملامحه احباطاً فأسرعت عليّة تسأله:
"
151	"مالك؟ مرضيتش ترجع معاك؟أنزل أتكلم معاها؟
"
152	"هز رأسه نافياً وهو يقول:
"
153	"القطر مشي من نص ساعة. للأسف ملحقتهاش.
"
154	"عقدت عليّة حاجبيها قائلة:
"
155	"طب والعمل؟
"
156	"أدار السيارة يغادر المحطة بعيون تلمع لتردف عليّة قائلة بحيرة:
"
157	"رايح فين بس؟
"
158	"قال مراد بابتسامة:
"
159	"ودي عايزة سؤال هيسافرلها ومش هيرجع غير بيها.
"
160	"لتنقل عليّة عيناها بين الرجلين المبتسمين قبل أن يظلل ثغرها ابتسامة شاركتهما إياها.
"
1	"كان الجد رءوف يحمل صينية عليها كوبين من العصير متجهاً إلى حيث يجلس حفيده مع الطبيبة آيات حين لمح السيدة صفية تجلس وحدها تمنحه ظهرها، يهتز جسدها بضعف ليدرك بصدمة أنها تبكي، عقد حاجبيه للحظة قبل أن ينادي الممرض جابر يمنحه بعض المال ويطلب منه جلب كوبين من العصير للطبيبة آيات وضيفها، ثم يتجه إلى صفية يتوقف خلفها تماماً وهو يقول:
"
2	"مين بس اللي مزعل الست صفية ومخلي دموعها الغالية تنزل بالشكل ده؟
"
3	"مسحت صفية دموعها بسرعة قائلة:
"
4	"مفيش حد مزعلني ياسي رءوف، أنا بس انطرفت عيني، واقف ليه؟ ماتيجي تقعد.
"
5	"وضع الصينية على الطاولة أمامها وجلس بهدوء يطالعها بنظرة متفحصة لملامحها قائلا بلهجة بها شيء من العتاب:
"
6	"بتخبي علية؟للدرجة دي حاسة اني غريب عنك. أنا بجد زعلان منك.
"
7	"قالت بسرعة:
"
8	"لا والله ماتزعل مني.
"
9	"ثم أردفت بمرارة:
"
10	"أنا بس مش عايزة أشيلك همي، أنت شلت منه كتير.
"
11	"هم إيه اللي شلت منه كتير ياست ياطيبة، وهو انتِ لما تفضفضيلي باللي في قلبك بتشيليني همك؟ بالعكس بقى. انتِ زي ماتكوني بتخِفّي همك وتحطيه في بير عميق بيسيبه في قراره وبيتخلص منه بطريقته وبتفضل ميته رايقة عشان تشربي منه وتروي قلبك وتريحيه.
"
12	"ابتسمت قائلة:
"
13	"كلامك حلو قوي ياسي رءوف، عامل زي البلسم بيطيب الجرح. العلام حلو مفيش كلام.
"
14	"ابتسم بدوره يناولها كوب العصير قائلا:.
"
15	"طب اشربي ده و يلا قوليلي بقي إيه اللي مزعل ست الكل ومنزل دمعتها؟
"
16	"تناولت الكوب منه وقد عاد الحزن إلى ملامحها، تتنهد قائلة:
"
17	"سعاد.
"
18	"عقد حاجبيه قائلا:
"
19	"مش كان ميعاد زيارتها ليكِ النهاردة، هي بقى اللي زعلتك بالشكل ده؟
"
20	"سعاد تزعلني؟ دي عاملة زيك بالظبط. ملاك ماشي ع الأرض يطيب في القلوب المجروحة. سعاد دي تبقي بنتي اللي مخلفتهاش.
"
21	"أومال فيه إيه بس؟
"
22	"كلمتني النهاردة تعتذر عشان مش قادرة تيجي لإنها آخدة دور برد.
"
23	"ودي فيها إيه دي؟
"
24	"فيها كتير. سعاد لو أخدة دور برد كانت برضه هتيجي، سعاد صوتها فيه حزن وألم أنا اللي عارفاهم كويس، أكيد أشرف عامل فيها حاجة، يمكن ضاربها وهي مش عايزانى أشوفها عشان منقهرش عليها، ياريتني جنبها أواسيها، ياريتني أقدر احميها بس أعمل إيه ما باليد حيلة.
"
25	"شعر الجد بألمها يضربه في قلبه، لقد مست هذه السيدة قلبه منذ اللحظة الأولى لها في هذا المكان، جذبه إليها هذا الحزن الرابض بسكناتها وطيبة قلبها التي غمرت بها الجميع، يإن قلبه لحزنها حتى يشعر بأنه يخصه كما يخصها ليقول بحزم:
"
26	"مبقاش فيه حل تاني لازم سعاد تطلب الطلاق.
"
27	"قالت صفية بمرارة:.
"
28	"وتفتكر انها مفكرتش تتطلق، تفتكر اني مشجعتهاش؟ لكن منعها خوفها على تُقي. كان هيحرق قلبها عليها ويحرمها منها، مهو بقى قادر ويعملها.
"
29	"تساقطت عبراتها على وجنتيها قائلة:.
"
30	"ده لا يمكن يكون أشرف إبني أبدا، والله ياسي رءوف أنا ما قصرت في تربيته. لما أبوه مات الله يرحمه كنت له الأب والأم ومسبتوش لحظة لكن لما كبر أصحاب السوء اتلموا عليه وجروه لطريقهم عشان يدمن ويصرف عليهم من شغله، أصله كان صنايعي وكسيب، وواحدة واحدة الإدمان أكل عقله وبقي واحد تاني خالص بيإذي مراته وبنته وبيرمي أمه في الشارع.
"
31	"اهدي ياست صفية. كل مشكلة وليها حل ومشكلة أشرف حلها الوحيد يتعالج من الإدمان.
"
32	"رافض نهائي انه يعترف بإدمانه أو إنه لازم يتعالج.
"
33	"قال بابتسامة:
"
34	"سيبيها علية ومبقاش رءوف الفيومي ان ماعرفت أحل مشكلة أشرف ابنك في أقرب وقت وده وعد مني.
"
35	"منحته نظرة امتنان، تثق بأنه قادر تماماً على تحقيق وعوده، فمثل هذا الرجل يمنحك وجودك جواره ثقة وأمان وإيمان بأن الله يبعث ملائكته في هيئة بشر يمدون يد العون لكل محتاج فتُجبَر الخواطر وتنجبِر القلوب.
"
36	"فهمت هتعمل إيه؟
"
37	"ربما. فقد سحرتني عيناكِ وفتنني ثغرك وحديثك حتى أنني ضعت في متاهتهم التي جذبت روحي فلم أستطع أن أعود لنفسي حتى هذه اللحظة.
"
38	"أستاذ طاهر. انت مركز معايا؟الظاهر مفيش فايدة وحضرتك هتودينا في داهية.
"
39	"قال طاهر:
"
40	"متيأسيش بسرعة كدة، ابني جسر من الأمل فوق بحور اليأس وعدي بخطوة واثقة تديكي قوة وتوصلك لبر أمان.
"
41	"عقدت حاجبيها وأُلجم لسانها من الصدمة. هذه كانت كلمات والدها الدائمة لها كلما أصابها اليأس وتملك منها الإحباط، طالعته بحيرة ليدرك انه استخدم كلمات والدها التي قرأها في مذكراتها ليردف بسرعة محاولا دحض ظنونها:
"
42	"صدقيني. أنا فهمت كل حاجة، هتلاقيني بكرة اخدت ميعاد من عمك وهجيلكم البيت وهقول كل اللي قلتهولي، ياريت متقلقيش مني او تخافي. انا جنبك وهفضل جنبك لحد ما تخرجي من أزمتك.
"
43	"تباً. تباً. تباً.
"
44	"مجددا كلمات والدها ينطق بها وهو مؤمن كلية بحروفها. ترى ماالذي يدور بعقلها الآن؟
"
45	"انت مين؟
"
46	"لأول مرة تلين ملامحها منذ أن رأته وكأن كلمات والدها كانت سحراً جعلها تفتح قلبها له ولو قليلاً، ربما عليه أن يتبنى أفكاره وكلماته علها تكون المفتاح لقلبها. أو ربما تكون العكس وتخيفها منه، ليقول مجازفاً:.
"
47	"أنا راجل مصري زي أي راجل في بلدك يادكتورة، ممكن يكون أي حاجة. لكن وقت ماتحتاجه بنت بلده بتظهر شهامته وبيبان أصله.
"
48	"عادت ملامحها مغلقة كما كانت وهي تقول بسخرية:
"
49	"الحقيقة مشفتش اي دليل على كلامك. الراجل كان زي مابتقول في زمن جدي وجدك، والدي ووالدك. لكن في الزمان ده. sorry. سامحني لو مش قادرة أصدقك. ورا شهامته المزعومة دي هتلاقي مصلحة او غرض وبعد شوية بيظهر وبتبان حقيقته.
"
50	"تراجع في مقعده يطالعها بابتسامة هادئة وهو يقول:
"
51	"وتفتكري ايه مصلحتي او غرضي من مساعدتك؟
"
52	"مطت شفتيها قائلة:.
"
53	"مش عارفة لحد دلوقتي بس بكرة أكيد هعرف، اعذرني يااستاذ طاهر لو مش قادرة اكون لطيفة وشاكرة لحضرتك الخدمة الكبيرة اللي بتقدمهالي بس ده لإني واثقة من انكم مبتعملوش حاجة لله زي ثقتي تماماً في أن بعد كل اللي قلتهولك ده لا هتزعل ولا هتضايق وهشوفك بكرة عندنا في البيت بتشرب القهوة مع عمي وبتطلب إيدي وده لغرض في نفس يعقوب زي مابيقولوا. ودلوقتي بعد اذنك مضطرة أستأذن لإني إتأخرت على مريض، الدار دارك.
"
54	"نهضت مغادرة بخطوات واثقة زادت من اتساع إبتسامته وهو يقول:.
"
55	"ذكية وواثقة من نفسك وتباني قوية لكن ضعيفة من جوة ومحتاجالي. الميكس اللي كان نفسي فيه يادكتورة، عندك حق تتعقدي من جنسنا بعد اللي شفتيه وقالهولي جدي وعندك حق تشككي في نيتي من ناحيتك، صحيح انا كنت جاي وناوي أساعدك فعلا لوجه الله. عشان انقذ بنت بريئة من ايدين شياطين كل همهم طمعهم فيها وفي فلوسها بس بعد ماشفتك بقى همي انقذ نفسي وأحافظ على البنت الوحيدة اللي شغلت عقلي وقلبي. ورغم كل الكلام اللي قلتهولي هاجي بكرة فعلا وادق بابك عشان احط دبلتي في صابعك اليمين ووقتها صدقيني مش هيهدالي بال غير لما أنقلها لصابعك الشمال وتبقى حبيبتي وملكي بجد ياآيات.
"
56	"ليغمض عيناه على طيفها بثوب زفاف أبيض تتألق بين جفونه كعروس أحلامه ويقظته.
"
57	"تأملت صغيرها الذي ينام بين ذراعيها بأمان، تتساءل بضعف. هل اتخذت القرار الصحيح حين آثرت الاستسلام لآل بدران أم كان عليها مواجهتهم حتى آخر رمق؟ليخبرها عقلها على الفور بما رفض قلبها تقبُله. في النهاية كانت ستخسر بكل تأكيد فلا مال لديها لتحاربهم به ولا طاقة لها بتحمل خسارته مطلقاً. فقد بات لها ذلك الطفل الصغير أغلى ماتملك؛ روحها التي ان غابت عنها تفنى وتزول.
"
58	"لقد ظنت بعد وفاة أختها أنها صارت وحيدة وأن هذه الوحدة ستحيطها بكل قسوة فكان الصغير عوضاً جعلها تشعل شموع حياتها من جديد فتبدد ظلام اليأس الذي كاد أن يبتلعها. ربما تخشي القادم بكل ذرة في كيانها، تخشي أُناساً رفضوا أختها وقللوا من شأنها وسيعاملوها بالمثل ولكنها ستتحمل قليلاً حتى تستطيع أن تحتفظ بطفلها أو ربما الهرب به.
"
59	"رفعت ناظريها إلى الطريق المظلم تتأمله في شرود، من كان ليظن أن هذه الفتاة ذات الروح المرحة البريئة ستضحي ذات يوم بروح عجوز عاجزة لا حيلة لها في أمرها؟ من كان ليعتقد ولو للحظة أن الفتاة التي ظنت أنها ستصل إلى السماء بطموحها ستصحو ذات يوم وتجد أنها في قاع الأرض تناضل من أجل الصعود للسطح لتجد أنها ماتحركت رغم كل محاولاتها قيد أنملة؟ شعرت بوجنتها رطبة فمدت أناملها تتلمسها لتدرك بألم أنها دموع سكبتها ضعفاً، مسحتها بسرعة عندما استيقظ الطفل يبكي بقوة تهدهده بلطف بينما كانت هناك عيون تابعت كل حركة صدرت عنها حتى هذه اللحظة يحاول صاحبهما التعرف على هذه الفتاة أكثر ليدرك سر تمسكها بطفل ليس لها. هل طمعاً بمال تدرك جيداً أنه سيرثه أم حباً له؟ لينفض هذا الاحتمال الأخير فما من امرأة عاقلة قد تضحي بكل شيء من أجل طفل لا يخصها، ولا رجل قد يرغب بامرأة تربى طفل ليس من لحمه ودمه حتى لو كانت جميلة كهذه الفتاة، فالجميلات كُثر. ربما الاحتمال الأقرب للحقيقة هو طمعها في ثروة ابن أخيه، وسيعمل جاهداً أن لا تنال منها قرشاً ولتوفر دموع التماسيح تلك لغيره فلن تجدي معه نفعاً ولولا حالة والدته لحاربها في المحاكم حتى نال الوصاية على الطفل ولم يكن ليصطحبها معه. ولكن لا بأس. فليصبر قليلاً وليلقنها درساً لن تنساه بكل تأكيد.
"
60	"أفاق من أفكاره على صوتها وهي تقول ببرود:
"
61	"عايزة اغير لصلاح الحفاضة وأكله.
"
62	"طالع الطريق وهو يسرع قليلاً بسيارته قائلاً ببرودة مماثلة:
"
63	"فيه استراحة قريبة هنقف فيها وهناك تقدري تعملي اللي انتِ عايزاه.
"
64	"أشاحت بناظريها عنه تشعر بالغيظ من لهجته المتعالية تلك فتململ الصغير بين يديها وكأنه شعر بها لتربت على ظهره بحنان تطالع الطريق بدورها صامتة.
"
65	"طالعها وهي تتنقل بين المطبخ وطاولة الطعام تحضر له العشاء بصمت تتحاشي النظر إليه، تظهر على وجهها آثار فعلته فتزيد مقترنة بعينيها الحزينة من شعوره بالذنب. لا يعلم ماالذي يحدث له؟ وكيف يسيئ إليها هكذا وهي حبيبته التي طالما أحبها في صمت؟ لا ينسى سعادته في هذا اليوم الذي أخبرته فيه والدته أنها ستخطبها له، كاد أن يطير من السعادة وقتها فكيف هان على قلب عاشق إيذاء معشوقته؟ انها غيرته المجنونة تلك عليها، يخشى ان يفقدها كما فقد الأمل في أن تحبه، يدرك بكل ذرة في كيانه أنها لا تكن له في قلبها سوي نفوراً وكرهاً وكيف لا تنفر منه وهو يعاملها بصلف وقسوة، بل يعامل الجميع هكذا، حتي والدته لم تسلم من أذاه فأرسلها إلى الشارع ومنه إلى دار العجزة ذاك، يخشى عليها بطشه حين يغيب عنه الوعي والشعور ويتحول لوحش لا يرحم، تباً لهذه السموم التي تأكل جسده وعقله وللأسف لا يستطيع أن يتخلى عنها حتى أنه أصبح موقناً من إدمان سيذهب بعقله ويتركه ذات يوم خاسراً.
"
66	"زفر بقوة وفرك وجهه بيديه قبل أن ينهض ويتجه خلفها إلى المطبخ، كانت آتية فوقف بوجهها، توقفت تنظر إلى الأرض تنتظر ان يفسح لها الطريق كي تمر، ولكنه لم يفعل. بل امسك بيدها التي تحمل طبق الفول واخذه منها يضعه جانباً ثم يرفع كفها إلى ثغره لاثماً إياه برقة، سحبت يدها على الفور فتمسك بها قائلا بندم:
"
67	"آسف ياسعاد، سامحيني. صدقيني. والله العظيم غصب عني. أذيتك بتإذيني يابنت الناس وتنكد علية عيشتي.
"
68	"ظلت صامتة تطرق رأسها أرضا ليجد بعض قطرات من الدموع تتساقط منها، فمد يده يرفع ذقنها لتطالعه بعينيها الدامعتين العاتبتين ليقول بألم:
"
69	"ربنا ياخدني ويريحك مني.
"
70	"أطرقت برأسها مجددا تقول بصوت حزين:
"
71	"متقولش كدة. ربنا يخليك لمامتك ولبنتك.
"
72	"وانتِ ياسعاد؟مش عايزة ربنا يخليني عشانك؟ للدرجة دي كرهتيني يابنت الناس.
"
73	"قالت في مرارة:.
"
74	"انا بكره تصرفاتك معايا ياأشرف، انا خلاص تعبت وجبت آخرى ومبقتش قادرة أستحمل، انا هانت علية نفسي وبقيت اتمنى الموت في كل لحظة..
"
75	"قاطعها واضعا يده على فمها قائلا:
"
76	"بعيد الشر عنك.
"
77	"هالته نظرة الخوف بعينيها فرفع يده عن فمها قائلا:
"
78	"متخافيش مني، انا مستحيل أضربك وانا في وعيي. الله يحرقها المخدرات اللي عملت فية كدة وخليتك تخافي مني.
"
79	"بطلها ياأشرف، روح اتعالج منها عشان خاطرنا كلنا.
"
80	"وغلاوتك عندي حاولت بس مقدرتش.
"
81	"حاول مرة واتنين وتلاتة. حياتنا بتضيع ياأشرف بسبب الهباب اللي بتشربه ده، انا مش خايفة على نفسي، أنا خايفة على بنتك، تقي بقت بتخاف هي كمان منك.
"
82	"شعرت بصراعه الذي ظهر على ملامحه لتصر عليه قائلة:.
"
83	"تعرف لما مامتك بتحكي عنك زمان ببقى مش مصدقة ان أشرف اللي بتحكي عنه ده هو أشرف اللي عرفته، منهم لله اللي ادوك القرف ده وعودوك عليه وخلوك البني آدم اللي بقيته ده. اوعدني ياأشرف اوعدني تبعد عن المخدرات عشان خاطر تقي بنتك.
"
84	"طالع عيناها المتوسلتان إليه بقلب تاق لها عشقاً ليقول بحب:
"
85	"اوعدك ياسعاد بس سامحيني، قولي انك سامحيني من قلبك وارضي عني، انتِ متعرفيش دموعك بتعمل فيا ايه.
"
86	"قبل ماأسامحك عايزاك تروح لماما صفية وتطلب سماحها هي كمان وترجعها بيتها، فيه حد يبقى عنده أم زيها ويسيبها تبعد عنه؟
"
87	"هروحلها وأستسمحها، ها. قلتي ايه بقى. سامحتيني؟
"
88	"هزت رأسها ليغمرها بقوة فاستسلمت لغمرته مرغمة، تأمل في أن يتغير لأجلها فتحيا بسلام، طافت يداه على جسدها وهو يقبل جيدها برغبة فاغمضت عينيها تستسلم لإجتياحه رغم نفور قلبها، تخشي رفضاً سيعيدها في هذه اللحظة بضع خطوات إلى الوراء وهي غير مستعدة إطلاقاً لذلك بل ترغب في التقدم خطوات والحصول على سعادة لطالما حلمت بها وحتى الآن لم تنل ولو جزء بسيط منها.
"
1	"هناك خسارة كبيرة لا خسارة تعادلها تنتزع جزء من روحنا وتحطم الباقي. ندرك وقتها أن لا حيلة لنا في تصاريف القدر حين تنتابنا لحظات العجز بينما يصارع أحبتنا الموت.
"
2	"كان يجري في أروقة المشفى لايدري كيف وصل إلى هنا بسيارته، فمنذ أن حادثته والدته وأخبرته بأنها وجدت سعاد غارقة بدمائها في شقتها وأنهما يتجهان إلى المشفى وهو يشعر بأن روحه تسحب منه وعقله قد أصابه الشتات وأصبح على مشارف الجنون، لم يتصور قط أن هذا الحيوان القذر قادر على فعل هذا الجرم بحق حبيبته. كيف استطاع أذيتها بهذا الشكل؟ كيف طاوعه قلبه على إسالة قطرة من دمائها؟ لقد جُن بكل تأكيد.
"
3	"وجد والدته تقف أمام حجرة العمليات، اقترب منها بسرعة فما ان رأته حتى اندفعت إلى حضنه يستقبلها فيه ويضمها إليه بقوة، يشاركها دموعها التي سقطت بغزارة وهي تقول من وسط دموعها:
"
4	"سعاد يامحمد. ضربها بالسكينة المجرم. منه لله. عايز يحسرنا عليها. يارب هي بين ايديك وانت عارف بنحبها قد ايه. يارب احميهالنا ده احنا روحنا فيها.
"
5	"ربت على ظهرها قائلاً بصوت متهدج:
"
6	"هيحميها ياأمي. ربنا أكيد هيحميها عشان خاطرنا.
"
7	"ليردف متوعداً:
"
8	"تقوملنا بس بالسلامة وأنا بإيدي اللي هقتل الندل الحقير اللي عمل العملة السودة دي.
"
9	"خرجت من حضنه قائلة بفزع:
"
10	"لا ياابني. متوسخش ايديك بدمه.
"
11	"لترفع يدها الغارقة بالدماء تردف بحسرة:
"
12	"مش احنا ياابني اللي نوسخ ايدينا بالدم. شوف شوف دم سعاد على ايدية يوجع القلب ازاي؟
"
13	"أغمض عيناه عن مرأي دمها، يشعر بالدم يغلي في عروقه، يبغى أن يشفي غليله في التو واللحظة ويقبض روح هذا التعس انتقاماً لحبيبته. فتح الباب الجانبي لحجرة العمليات وخرجت الممرضة تقول بقلق:
"
14	"المريضة فقدت دم كتير ومحتاجة دم ضروري، حد فيكم يقدر يتبرعلها؟
"
15	"أنا.
"
16	"قالها بلهفة فهزت رأسها قائلة:
"
17	"تعالي معايا بسرعة.
"
18	"أسرع يذهب معها بينما نظرت جليلة في إثرهم ترفع وجهها للسماء قائلة:
"
19	"يارب نجيها لأجل خاطره وخاطري ياااااااارب.
"
20	"رايحة فين ياولية؟
"
21	"طالعته سميرة بعيون غارقة بالعبرات، تقول بمرارة:
"
22	"هكون رايحة فين ياتوفيق؟ رايحة أشوف بنتي اللي بين ايدين ربنا دلوقت؟
"
23	"انا مش قلتلك ملكيش بنات. خشي ياولية مش هتنزلي.
"
24	"انت بتقول إيه؟ سعاد بين الحيا والموت في المستشفى وعايزني أقعد ومروحلهاش. ده كلام برضه؟
"
25	"سعاد خلاص ماتت هي وأختها يوم ماخرجوا عن طوعي، وياتعيشي معايا على كدة ياإما يمين بالله لو روحتيلهم تبقى طالق بالتلاتة وتتحرمي عليا زيهم.
"
26	"زاغت عيناها تتساءل هل جُن؟ أم اُنتزعت الرحمة من قلبه؟ يطالبها بنسيان بناتها واحداهما تصارع الموت في هذه اللحظة؟ يطالبها بنسيان أمومتها ووأد قلبها في صدرها. لقد فعلت الكثير لأجل الحفاظ عليه وهو في كل لحظة يثبت لها انها لاشيء بالنسبة إليه. لماذا تتمسك بهذه الحياة؟ هي لاتدري حقاً. هل أعماها الحب حتى لم ترى كم أصبحت عبدة له يفعل بها كل ماتسول به نفسه؟ هل تركها بلا كرامة ولا هوية. تفعل كل مايريد وبالنهاية تعامل كفردة حذاء لا قيمة لها. هل هانت إلى هذا الحد؟
"
27	"نعم. الإجابات جميعها نعم. إذا فلتستفق وتدع مايؤذيها وقد آذاها توفيق كثيراً لذا وجب الفراق ولتأتي أمومتها و بناتها لأول مرة أولاً.
"
28	"اتجهت إلى الباب فناداها توفيق بصدمة قائلاً:
"
29	"سميرة رايحة فين؟
"
30	"استدارت تطالعه بعيون يرى فيها النفور لأول مرة في حياته ليدرك في هذه اللحظة أنه خسرها ويالدهشته آلمه قلبه جراء ذلك، وجدها تقول بحزم:.
"
31	"أنا ماشية ياتوفيق. هختار بناتي. خسرت بسببك كل حاجة حتى نفسي ومش مستعدة أخسر أكتر.
"
32	"استدارت تخرج من الباب بينما أمسك توفيق قلبه يشعر بآلاف السكاكين تمزقه. ناداها بصوت ضعيف فلم تجبه، أمسك الكرسي جواره. رفع يده تجاه طيفها يحاول أن يهمس حروف اسمها فلم يستطع. ضيق أنفاسه يؤلمه بقوة لايصدق أنها رحلت وتركته. هل كان مخطئاً حين خيرها بينه وبين بناته؟ بالتأكيد نعم. نادم؟ الآن قطعا وهو يشعر بقرب الأجل بينما يقف وحيداً لا أحد جواره لينقذه من براثن الموت يمر شريط حياته أمامه يخبره بأنه أخطأ كثيراً في حق الجميع والآن فات الأوان للندم.
"
33	"كانت تقف في محطة القطار لاتدري كيف تتحرك وقد تسمرت قدماها بالأرض واغروقت عيناها بالدموع. وجدت هاتفها يرن فرفعته إلى أذنها تجيب قائلة:
"
34	"ألو.
"
35	"انتِ فين؟
"
36	"ماهر أنا..
"
37	"صمتت فوصلها صوته القلق وهو يقول:
"
38	"صوتك ماله يامروة؟ حصلك حاجة؟
"
39	"مش عارفة. أنا حقيقي مش عارفة حاجة.
"
40	"لفي.
"
41	"استدارت فوجدته يقف على بعد خطوات يطالعها بنظرة جعلتها تترك حقيبتها تقع أرضاً وتسرع إليه ليتلقفها بين ذراعيه يضمها بقلب تسارعت خفقاته قلباً بينما هي تذرف الدموع على صدره. ليست على طبيعتها بكل تأكيد لترتمي في حضنه هكذا. هناك خطب ما. ربت على شعرها قائلاً بحنان:
"
42	"مالك يامروة فيكِ إيه؟
"
43	"قالت من وسط دموعها:
"
44	"بكلم سعاد. خالتها ردت عليا وقالتلي انها في المستشفى. جوزها ضربها بالسكينة. سعاد بتموت ياماهر.
"
45	"هش. خلي أملك في ربنا كبير. سعاد هتعيش. انتِ بس ادعيلها.
"
46	"فتحت عيونها وقد أدركت في هذه اللحظة أنها بين ذراعيه، خرجت من حضنه تطرق رأسها وهي تمسح دموعها قائلة:
"
47	"عايزة أروحلها. وديني عندها.
"
48	"أمسك يدها فرفعت إليه عينان تسحره دوماً نظراتهم البريئة المرتبكة. تأمل ملامحها بحب قائلاً:
"
49	"تعالي معايا.
"
50	"على فين؟
"
51	"رفع أحد حاجبيه قائلاً:
"
52	"هوديكي عندها.
"
53	"مشت إلى جواره فمال يأخذ حقيبتها ثم استقام يكمل سيره بالخارج، يدرك في أناملها التي ضمت كفه بقوة هذا الخوف الرابض بقلبها من الخسارة ولكن في هذه اللحظة لا يدري أتخشي خسارة الصديقة أم الحبيب؟
"
54	"بنتي كويسة يامحمد؟
"
55	"أنزل كم قميصه وهو يمشي بخطوات بطيئة تجاه الكرسي ليجلس عليه وقد شعر ببعض الدوار لايدري من تأثير نقل الدماء أم لرؤيته حبيبته تنام جواره مغمضة العينان لاحول لها ولا قوة، تتعلق خفقاته بصوت خفقاتها التي يصدرها هذا الجهاز، يتمنى فقط أن تنجو وتفتح عيناها مرة أخري حتي لو ضحى بحياته في سبيلها.
"
56	"بنتي جرالها حاجة يامحمد؟أبوس ايدك طمني.
"
57	"منحته والدته علبة عصير قائلة:.
"
58	"اصبري عليه بس ياسميرة. انتِ مش شايفاه دايخ ازاي ووشه أصفر. الظاهر أخدو منه دم كتير، اشرب ياابني العصير ده عشان تقدر تتكلم وتطمنا.
"
59	"تناول رشفة واحدة من العصير ثم نحاه جانباً وهو يقول بصوت واهن:
"
60	"مش عارف ياأمي. مش عارف حاجة. قلبي بيقولي إنها هتبقى بخير لكن شكلها جوة ميطمنش. حاسس بروحي بتنسحب مني وده راعبني. لو جرالها حاجة مش هقدر أعيش. والله ماهقدر أعيش.
"
61	"انخرط في بكاء حار شاركته فيه والدته وخالته. تبتهل ألسنتهم بالدعاء. يرددون:
"
62	"ربنا يشفيكي ياسعاد ويقومك لينا بالسلامة يااااااارب.
"
63	"أفاق طاهر من سباته الإجباري، يشعر بوجع شديد برأسه. حاول أن يفتح عيناه ولكنه وجد صعوبة في بداية الأمر ثم رويدا رويدا استطاع فتح عيونه ليجد نفسه ملقي على الأرض جوار سيارته بينما اختفت حبيبته. عادت إليه أحداث اللحظات الأخيرة قبل أن يفقد الوعي ليدرك بكل وضوح أن آيات قد اختطفت، اتسعت عيناه هلعاً. يعرف جيداً من فعلها. نهض بصعوبة يحاول أن يركب سيارته، تحسس جرح رأسه. يعلم أنه لابد وأن يتجه إلى المشفى ولكن لا وقت يضيعه الآن وحياة حبيبته في خطر. عليه انقاذها مهما كان الثمن. رن هاتفه فرأي رقم والدة آيات. أجابها على الفور فبادرته قائلة:.
"
64	"طاهر انت فين؟
"
65	"أنا جايلكم حالا...
"
66	"قاطعته قائلة:
"
67	"لأ متجيش.
"
68	"عقد حاجبيه بينما تردف هي بصوت هامس مرير:
"
69	"رأفت وابنه خطفوا آيات، سمعت رأفت بيقول لعصام يوديها على مخزن الشركة اللي في الصحراوي، اتصل بالبوليس وخليهم يلحقوها أرجوك. أما بتصل بيهم بيحطوني على الانتظار وخايفة رأفت يدخل عليا الأوضة ويعرف اني عرفت فينقلوها او يقتلوها.
"
70	"مستحيل طول ماانا عايش وفيا نفس. اطمني ياماما وسيبي الموضوع ده عليا. خدي بالك انتِ من نفسك لحد ماأظبط الدنيا وييجي البوليس يقبض على الكلاب دول.
"
71	"أغلق الهاتف ثم بحث في هاتفه عن رقم جده ليتصل به على الفور.
"
72	"انتِ ليكِ عين تيجي لحد هنا؟ مش ده ابنك اللي عمل العملة السودا دي؟ مش دي خلفتك اللي بليتينا بيها؟ بنتي بتضيع مني ياناس. روحوا منكم لله. منكم لله.
"
73	"كانت جليلة تقف بين سميرة وصفية التي نكست رأسها تذرف الدموع بألم. يقف جوارها رءوف لايدري كيف يتصرف ويمنع عنها كلمات هذه الأم المكلومة بينما لاذنب لصفية في كل هذا، يدرك كم تتألم في هذه اللحظة لتقول جليلة:.
"
74	"اهدي ياسميرة. كلنا عارفين ان الست صفية ست طيبة عاملت بنتك بما يرضي الله وحبيتها واعتبرتها بنتها. بنتك نفسها كانت بتقول انها أحن عليها من أي حد. ذنبها ايه اذا كان ابنها شرب مخدرات لحست عقله؟كام مرة وقفت جنب بنتك حتى وهي بتطلب الطلاق وكم مرة رجعها توفيق بنفسه. اتقي الله ياسميرة ومتظلميش الست الغلبانة دي انتِ مش شايفة حالتها عاملة ازاي؟
"
75	"أشاحت سميرة برأسها واتجهت لتجلس في أحد الأركان، بينما رفعت صفية عيونها تجاه جليلة امتزج فيهم الامتنان بالحزن وهي تقول:
"
76	"أخبار سعاد ايه دلوقتي؟
"
77	"تنهدت جليلة قائلة:
"
78	"بين ايدين ربنا والدكاترة جوة. محتاجة بس نرفع ايدينا كلنا وندعيلها. نقول يارب واللي بيقول يارب مبيضيعش.
"
79	"ياااااااارب. نجيها ياااااارب لأجل خاطري ولأجل خاطر ولادها.
"
80	"انتبه محمد لكلمات السيدة صفية في هذه اللحظة، ليشعر بالصدمة بينما عقدت جليلة حاجبيه بدهشة قائلة:
"
81	"هي..
"
82	"قاطعته صفية قائلة بمرارة:
"
83	"حامل. آخر مرة كلمتني كانت شايفة في طفلها أمل بس للأسف ضيعها وضيع نفسه معاها.
"
84	"عشان كدة كان الدم مغرقها رغم ان مفيش جرح تاني غير الجرح اللي في ضهرها. يارب سلم يارب سلم.
"
85	"أغمض محمد عيناه، يدرك أنها فقدت جنينها فإن أنقذها الأطباء من جراحها فمن ينقذ الروح من خسارة كهذه؟
"
86	"بينما كانت تردد صفية:
"
87	"لا حول ولا قوة الا بالله. اللهم اني لا أسألك رد القضاء ولكني أسألك اللطف فيه.
"
88	"خرج الطبيب في هذه اللحظة فأسرع الجميع إليه يبغون منه كلمة تنقذ أرواحهم العالقة. ليبتسم قائلاً:
"
89	"الحمد لله أنقذنا المريضة.
"
90	"زفرت القلوب ارتياحاً وهللت بصمت بينما ذُرفت دموع السعادة أنهاراً.
"
91	"أردف الطبيب:.
"
92	"حالتها محتاجة رعاية مشددة فهننقلها العناية المركزة فمن فضلكم ممنوع الزيارة لان الفترة الجاية مهمة جدا في عملية شفاء بنتكم. هي نزفت كتير بسبب جرح ضهرها وفقدان الجنين بس بفضل الله انكتبلها عمر جديد. بتمنى توفرولها الراحة النفسية لأنها عامل مهم جداً في حالتها وممكن يأثر على علاجها. انا هكون في المكتب لو احتجتوتي عن اذنكم.
"
93	"مد محمد يده يشكر الطبيب قائلا:
"
94	"انا مش عارفة أشكرك ازاي يادكتور.
"
95	"ابتسم الطبيب قائلا:
"
96	"الشكر لله. احنا بنعمل اللي علينا والباقي على ربنا ولولا دمك اللي أسعف المريضة كان الوضع هيتغير خالص.
"
97	"اللهم لك الحمد والشكر.
"
98	"عن اذنكم.
"
99	"غادر الطبيب بينما يردد الجميع:
"
100	"الحمد لله.
"
101	"رن هاتف رءوف فاستأذن صفية في الايجاب. يسير مبتعداً قليلاً قبل أن يعود إليها قائلا:
"
102	"مضطر أمشي دلوقتي ياصفية. فيه موضوع خطير يستدعي وجودي.
"
103	"أمسكت يده دون وعي بقلق قائلة:
"
104	"رايح فين؟ وموضوع ايه الخطير ده بس؟
"
105	"فعلتها البسيطة ونبراتها القلقة أثارت شتي المشاعر بقلبه وأظهرت له اهتمامها، ليربت على يدها قائلا بحنان:
"
106	"متقلقيش لما أرجع هحكيلك كل حاجة.
"
107	"هزت رأسها قائلة:
"
108	"خد بالك من نفسك. لا إله إلا الله.
"
109	"محمد رسول الله.
"
110	"غادر بسرعة تتبعه عيونها المبتهلة من أجل سلامته بينما دلفت للتو مروة تتقدم تجاههم بخطوات واسعة يتبعها رجل وسيم للغاية كأبطال السينما، ماان أصبحت قربهم حتى قالت بلهفة وقلق:.
"
111	"سعاد أخبارها إيه حد يطمني عليها؟
"
112	"قال محمد:
"
113	"اهدي يامروة. الحمد لله خرجت من العمليات وهتبقى زي الفل. ربنا نجاها عشان خاطرنا.
"
114	"اغروقت عيناها بالدموع وهي تردد:
"
115	"الحمد لله يامحمد. الحمد لله.
"
116	"طالع مرافقها بغيرة هذا الرجل الذي ينطق اسمها وتنطق اسمه بأريحية، يدرك في هذه اللحظة أنه لولا ثقته بها وبمشاعرها تجاهه لكان على وشك ارتكاب جريمة قتل، فهو عاشق مجنون تقتله الغيرة. يعلم أن غيرته بلا حدود. حبيبته له وحده. حتى اسمها غير مسموح لسواه بنطقه دون ألقاب. سيكون عليه فقط أن يدع الأمر في الوقت الحالي احتراماً للموقف الذي يمرون به.
"
1	"كانت تجلس متصفحة رسائل هاتفها تجيب أسئلة بعض أهالي المرضى اللذين تعالجهم في المساء حين أعلن هاتفها عن وصول رسالة من طاهر، عقدت حاجبيها تتساءل عن فحواها، كادت أن تتجاهلها وقد شرعت للتو في الرد على الرسائل كي تُخرجه من عقلها وتفكيرها فمنذ أن عادت وكان هو محور أفكارها.
"
2	"طريقته معها. كلماته. أفعاله وتصرفاته تشبه والدها إلى حد كبير حتى كادا أن يكونا توأمين لتنفض أفكارها مجدداً. لا أحد يشبه أباها أبداً، هي فقط أحلامها التي تتمنى وجود رجل يشبه أباها حتى تفتح قلبها له، قلبها الذي تصدع من صدمات الغدر والخيانة والكذب حتى باتت شروخه غير قابلة للإصلاح والترميم.
"
3	"حسمت رأيها ستفتح رسالته وتنتهي من الأمر فلا يشغل بالها ولا تضرب أخماس في أسداس تتساءل عن محتواها. جرت عيناها على سطورها ومع كلمات رسالته تتسارع خفقاتها كأنهما في سباق.
"
4	"حبذا القسم في المحبين قسمي لو يلاقون في الهوى ما ألافي حيلتي في الهوى وما أَتمنى حيلة الأَذكياءِ في الأَرزاق لو يُجازَى المحبُّ عن فَرْطِ شَوْقٍ لَجُزيتُ الكثيرَ عن أَشواقي وفتاة ٍ ما زادها في غريب الحسن إلا غرائب الأخلاق ذقت منها حلواً ومراً، وكانت لذة ُ العشق في اختلاف المذاق ضرَبتْ موعداً، فلما التقينا جانبتني تقول: فِيمَ التلاقي؟
"
5	"أحمد شوقي؟ شاعر أباها المفضل؟!صدفة أخرى؟!
"
6	"انتفضت على صوت رسالة أخرى.
"
7	"ايه رأيك؟
"
8	"نفضت مشاعرها المضطربة وهي ترفع احد حاجبيها تكتب قائلة:
"
9	"في ايه؟
"
10	"في صاحب الحكاية وحبيبته؟
"
11	"وأنا مالي؟
"
12	"صمت من جانبه للحظات شعرت هي فيهم بالذنب، لماذا تعامله هكذا وهو يقدم لها معروفاً؟ هل صارت حقاً تمقت الرجال؟ وهل هو كبقية الرجال؟ ضربت على رأسها بحنق تقول لنفسها. بالطبع هو كذلك ألا ترين؟ يطالعك بنظرات تقطر اعجاباً ويلقى على مسامعك عبارات رقيقة كالغزل ثم يراسلك دون داع وتحمل كلماته أشعاراً بينما يقول الجد رءوف أنه يعشق أخرى. دعي عنك غباءك ولا تضعفي للحظة واحدة وإلا ندمتي.
"
13	"بتفكري في إيه؟
"
14	"طاهر انت عايز مني إيه؟
"
15	"صمت مجددا ثم بضع كلمات أطاحوا بثباتها وقرارها الذي اتخذته منذ لحظات.
"
16	"عايز أطمن عليكي، حسيت النهاردة وانتِ في المحل انك اتمنيتي يكون باباكِ معاكِ في اليوم ده وحاسس كمان دلوقتي انك مفتقده جدا ومحتاجاه جنبك بكرة عشان تقفي قصاد الكل بثبات وتكملي. وعايز أقولك متخافيش انا جنبك ومش هسمح لحد يإذيكي أبداً.
"
17	"هذا ماشعرت به وتشعر به حقاً، ربما هي تمثيلية ولكنها وجدت نفسها اليوم تتخيل لو أنها حقيقة ماذا كان ينقصها؟ ليكون بالتأكيد وجود أبيها، كما إنها حقاً تخشى الغد ورد فعل عمها الذي اتخذ وضع الصمت والتجاهل لكل مايحدث ولم يُبدِ رغبة في الصراع أو الصراخ حتى غاضباً. تبغى وجود أباها ليحميها من عمها إن كان يُعد لها شيء سيصيبها بالضيق او يدمر مخططها. ولكن كيف شعر بها ولماذا يُبد لها هذا الرجل كل هذا الكم من الاهتمام؟ الأولى أن يوفره لحبيبته. أصابتها هذه الفكرة بحنق شديد فكتبت وهي تقول بصوت مسموع غاضب:.
"
18	"أنا مش خايفة ولا محتاجة حد جنبي، من فضلك التزم بدورك في التمثيلية السخيفة دي ومتقلقش علية، وفر قلقك لحبيبتك وسيبني في حالي.
"
19	"أغلقت هاتفها بالكامل وزفرت بقوة، لتسمع صوت أمها تقول في قلق:
"
20	"مين اللي بيكلمك ياآيات؟
"
21	"اعترتها صدمة فقالت باضطراب:
"
22	"ده. ، ده...
"
23	"واحد بيعاكس مش كدة؟ تعرفيه؟
"
24	"إلى أي مدى من كلماتها قد استمعت والدتها؟ يبدو أنها استمعت لآخر جملة فقط لتهز رأسها قائلة:.
"
25	"ده واحد في النادي ياماما مُصر على أنه معجب بية مع انه بيحب واحدة تانية.
"
26	"متأكدة؟
"
27	"هو بنفسه قاللي.
"
28	"وعايز منك ايه لما هو بيحب واحدة تانية؟
"
29	"قالت بحيرة:
"
30	"مش عارفة ياماما.
"
31	"تحبي أخلي عمك رأفت يتدخل؟
"
32	"أسرعت تقول:
"
33	"لا لا مش مستاهلة طبعا، المهم انتِ كنتي عايزة حاجة؟
"
34	"كنت عايزة أطمن عليكي.
"
35	"هو ايه حكايتكم النهاردة؟ أنا كويسة مفيش فية حاجة؟
"
36	"حكايتكم! قصدك مين؟
"
37	"ها. طاهر. هو كمان لسة مكلمني يسأل علية.
"
38	"ابن حلال. بيحبك وبيخاف عليكي بجد، بس ياترى انتِ كمان بتبادليه مشاعره؟
"
39	"عقدت(آيات) حاجبيها قائلة:
"
40	"قصدك ايه ياماما؟
"
41	"قصدي انه مش باين عليكي انك عروسة فرحانة بخطوبتها وشبكتها ياقلب ماما ولا باين عليكِ المشاعر اللي بتتكلمي عليها واللي صرحتي بيها قدامنا كلنا. لا أنا غبية ولا عمك وأكيد شاكين في الموضوع.
"
42	"ياماما..
"
43	"اسمعيني ياآيات أنا ماصدقت انك وافقتي على انك تتخطبي وتتجوزي انا كنت فقدت الأمل وانتِ اديتهولي من تاني بس لو كنتِ وافقتي على طاهر عشان متتجوزيش عصام فكدة انتِ بتغلطي وبتظلمي راجل بيحبك وربنا يابنتي ميرضاش بالظلم، متكمليش وأنا هكلم عمك رأفت في موضوع عصام واقوله كل شيء قسمة ونصيب.
"
44	"وهل سيدعني وشأني بعد أن أدرك أن المال بيدي؟ بالطبع لا. طيبة ياأمي لم تدركين بعد كم هو ثعبان سام هذا الرجل الذي تزوجتيه. ربما في ارتباطي بطاهر حماية لي حقاً.
"
45	"ياماما صدقيني انتِ فاهمة الأمور غلط، انا فعلا بحب طاهر بس متعودتش أظهر مشاعري قدام الناس، انا مصممة اكمل وبإذن الله هتفرحي بية قريب.
"
46	"كاذبة. كاذبة. كاذبة.
"
47	"يارب يابنتي يارب. نفسي أعيش لحد ماأشيل ولادك بين ايدية. نفسي أشوفهم قبل مااموت.
"
48	"أسرعت إليها تجثو على ركبتيها تحتتضن يديها قائلة:
"
49	"بعيد الشر عنك ياأمي.
"
50	"ربتت والدتها على يدها قائلة:
"
51	"ربنا يسعدك يابنتي.
"
52	"ثم تطلعت إلى ملامحها الجميلة مردفة:.
"
53	"بس لازم تسمعي الكلمتين دول كويس وتحطيهم قصاد عنيكي دايماً. لما بنحب ويبقى حبيبنا محور حياتنا بيصعب علينا قوي لما نلاقي منه جفا وعدم اهتمام، حتى لو كنا عارفين ان اللي بنحبه بيحبنا بس الاهتمام يابنتي عامل زي المية للورد بيحييه ويخليه دايما مفتح ولو قل بيفضل يجففه لحد مايموت. فاهماني يابنتي؟
"
54	"هزت آيات رأسها ثم وضعت رأسها على حجرها لتبتسم والدتها بحنان وتملس على خصلاتها لتغمض آيات عيناها تنوي ان تظهر بعض الحب ل طاهر حتى ترضى أمها وتُزيل شكوك عمها وتأمل أن لا يسيء طاهر فهمها ويدرك ان كل ماتفعله هو جزء من مسرحية سخيفة وافقت على القيام بها لتشعر الآن بالندم وهي بين أحضان أمها تخون ثقتها بهذه الكذبة اللعينة وتمنحها أملاً زائفاً لن يتحقق.
"
55	"كان يجلس في كُرسيه الهزاز يغلق عينيه وهو يستعيد كلماتها، تريده أن يوفر قلقه لمحبوبته ولا تدري أنها هي ذات الكتاب الأحمر محبوبته منذ الأزل، منذ أن رسم صورة لها فتجسدت أمامه وصارت حقيقة مالبثت ان إختفت من أمامه لتعود مجددا للظهور وفي هذه اللحظة أقسم لنفسه أنه لن يتركها قط، سيكون ظلاً لها حتى تقع في غرامه مثله وأكثر، لا ينسى حين نادته في محادثتها باسمه مجرداً. لقد تسارعت خفقاته واشتعل جسده بالكامل من حروف خطتها بيدها فما باله لو نطقتها او أسمعته كلمات الحب وهي تشعر بها حقاً، لشعر أنه مات وانتقل للجنة دون ريب.
"
56	"فتح عيونه يطالع الكتاب جواره على المنضدة ثم يسحبه. يفتحه ثم يقرأ بصوت مسموع حالم:.
"
57	"عندما نعيش لأنفسنا تتضاءل الحياة وتفقد معانيها وتصير فارغة من المشاعر والأحاسيس، لكن ان نعيش لغيرنا فنجد حياتنا تتبدل وتتلون وتصبح ذات هدف تحول بيننا بين الضياع وتحمينا من السقوط في جحيم يهلكنا. ننظر إلى الحياة نظرة عميقة نكون أكثر مراعاة للظروف. نثق نتفاهم نمنح نتسامح ننضج نثق بأنفسنا ونحقق ذاتنا نشفي ارواحنا. نتحول من جماد لا يشعر حين نأخذ من الحياة التي نعيشها وبكل جدارة. ، لقب إنسان.
"
58	"أغمض عيونه مجددا يضم الكتاب إلى صدره وعلى شفتيه ترتسم هذه الابتسامة الراضية والتي تمنحها له دوماً كلماتها.
"
59	"كان يرتجل من سيارته حين رآها تشير لسيارة أجرة فتوقفت لها، ناداها فلم تسمعه. أسرع إليها ولكنها رحلت قبل أن يصل إليها، تطلع إلى المبنى الذي خرجت منه للتو عاقداً حاجبيه متسائلا عما تفعله في الإدارة التعليمية، مشي بخطوات سريعة حتى دلف إلى إحدى الحجرات بعد أن طرق الباب بعجلة وسمع أحدهم يسمح له بالدخول، ماإن وقعت عيناه عليها حتي ابتسمت بترحاب قائلة:
"
60	"أهلا وسهلا يا أستاذ محمد نورت الإدارة كلها.
"
61	"تسلمي يامدام ميرفت.
"
62	"ليردف دون مواربة:
"
63	"هي سعاد كانت هنا بتعمل إيه؟
"
64	"عقدت حاجبيها قائلة:
"
65	"بتقدم طلب أجازة عشان تراعي تقي، انت مش عارف انها تعبانة؟
"
66	"أعرف ولكن مرضها بسيط لايحتاج إلى أن تأخذ سعاد إجازة.
"
67	"أستاذ محمد روحت فين؟كنت عايز حاجة؟
"
68	"ها. آه. اتفضلي. أستاذ صادق بعتلك الأورق دي.
"
69	"أخذت منه الأوراق تتطلع إليها بإهتمام قبل أن تقول:
"
70	"كدة تمام، قوله يومين ويتصل بية اقوله عملت إيه.
"
71	"ابتسم لها شاكراً قبل أن يغادر، كاد أن يتصل بسعاد ليطمئن عليها ولكنه تراجع في اللحظة الأخيرة، يخشى ان تشعر بإهتمامه كالبارحة حين أصر أن تصعد الي منزلها ثم تتصل به وتخبره أنها بخير مُغلق عليها باب، فقد طالعته للحظات بنظرات حيرة لم تلبث ان رحلت عنها و كأنها تنفض أفكارها بعيداً، ثم صعدت تاركة له رسالة.
"
72	"*أنا بخير. شكرا على صنيعك معنا. *.
"
73	"لم يفعل شيئاً لتشكره عليه، لقد أنقذ نفسه قبل أن ينقذها لو تدري هذه النيران المشتعلة التي ظلت تحرق قلبه طوال الليل وهو يتخيل ماكان من الممكن أن يحدث لها لولا وجوده لأدركت مشاعره دون شك. تنهد وهو يصعد إلى سيارته، يقودها بإتجاه مدرسته مجددا وفي خياله تراءت له وهي ترتعش البارحة خوفا، ليلعن زوج خالته وزوجها والرجال في حياتها، من تركوها وحيدة تشعر بالعجز والخوف وقلة الحيلة.
"
74	"وقفت تبدل ثِقلها من قدم لأخرى، تنتظر أن ينتهي من فحص هذه الأوراق أمامه، ان كان مشغولاً إلى هذا الحد فلم استدعاها؟ حتى أنه لم يدعوها للجلوس. هل ينوي إذلالها ام تعذيبها؟ عقدت حاجبيها بقوة وقد قررت أن تستدير مغادرة وليكن مايكون. كادت ان تفعل ليترك ماهر ماأمامه من أوراق فجأة وكأنه شعر بنواياها، يطالعها بنظرة متفحصة قبل أن يقول:.
"
75	"أنا كلمت محمود وقال انه مستنيكي عشان يعرفك على بنته منار، اعملي حسابك انك هتروحيله النهاردة الساعة 5.
"
76	"يصدر أوامره مجددا وكأنها دون رأي، حسناً لن تعترض هذه المرة فالملل يقتلها والعمل يومياً سيخفف من وطأته عليها.
"
77	"طبعا مش هينفع تروحي وتيجي وانتِ لابسة كدة.
"
78	"عقدت حاجبيها وهي تطالع نفسها بحيرة، لباسها محتشم ولا تشوبه شائبة لتترجم حيرتها قائلة:
"
79	"ليه. ماله الفستان ده؟
"
80	"ميليقش باسم عيلة بدران.
"
81	"قال جملته بلهجة متعالية جعلتها تقول بخنق وغيظ:
"
82	"قلتلك قبل كدة انا مش من عيلة بدران.
"
83	"وجودك جوة البيت هنا يخليكي من العيلة حتى لو شيء مؤقت.
"
84	"كادت أن تقول شيئاً فقاطعها بكفه قائلا بحزم:
"
85	"أنا قلت كلمة ومش هرجع فيها يااما تنسى الموضوع كله. بعد الضهر هاخدك محل صديقة لية هنجيب منها شوية فساتين.
"
86	"طالعته بغيظ قبل أن يرن هاتفها لتطالع شاشته قبل أن تتبدل ملامحها تماماً وتنبسط أساريرها لتتجاهل ماهر كلية وهي تجيب هاتفها وسط دهشته قائلة بحنين وشوق امتزج بعتاب:
"
87	"بقالي يومين هتجنن وأكلمك وتليفونك مقفول، عاملة ايه؟ وحشتيني.
"
88	"تأملها ماهر رغماً عنه عفويتها وملامحها الجميلة التي أضائتها السعادة لسماع صوت محدثتها، بهذه الفتاة شيء يجذبه يحاول تجاهله بكل قوته ولكن حركة عفوية كتلك التي فعلتها معه الآن تميزها عن غيرها فيجد نفسه يقع تحت سحر يحاول الفكاك منه بكل قوته.
"
89	"محمد طول عمره راجل وجدع ربنا يسعده ويحقق له أحلامه.
"
90	"قطب جبينه متسائلا.
"
91	"من هو هذا المحمد الذي تتكلم عنه بأريحية بل وتدعو له أيضا. هل هو حبيب أم صديق؟ وجد عقله رافضا أن يطلق عليه أي من تلك الألقاب.
"
92	"عقدت حاجبيها قائلة:
"
93	"وهي عاملة ايه دلوقتي؟ الدكتور قال إيه؟
"
94	"لتنفرج أساريرها مجددا وهي تقول بسعادة:
"
95	"الله بقى على الأخبار الحلوة، استنى عندك متتحركيش جايالك حالا.
"
96	"لتغلق الهاتف وتستدير فتتجمد ملامحها السعيدة للحظة وهي تطالع وجهه قبل أن تزول ابتسامتها، ليقول هو ببرود:
"
97	"خلصتي تليفونك؟
"
98	"لن تعتذر ان كان هذا ماينتظره، انها صديقتها الوحيدة التي ستجيب اتصالها في أي وقت وأي مكان حتى وان كانت على فراش الموت. لتجيب ببرود بدورها:
"
99	"انت مش شايف اني قفلت الموبايل؟
"
100	"تجاهل كلماتها وهو يطالع أوراقه مجدداً قائلا:
"
101	"اتفضلي دلوقتي على أوضتك ومتنسيش ميعادنا بعد الضهر.
"
102	"لا ماهو مش هينفع.
"
103	"رفع إليها عيناه قائلا:
"
104	"ايه هو ده اللي مش هينفع؟
"
105	"صاحبتي جت اسكندرية ومحتاجاني يعني تنساني اليومين دول خالص. سلام.
"
106	"أنساكي؟!
"
107	"قالها بصدمة وهو يتابعها تغادر بخطوات مسرعة لا يصدق أنها فعلت ذلك للتو قبل أن يضرب كفاً على كف وهو يقول بدهشة:
"
108	"البنت دي أكيد مجنونة.
"
109	"وحشاني ياجليلة، انتِ عاملة ايه يااختي.
"
110	"انا بخير ياسميرة، ازيك انتِ وازاي بناتك؟
"
111	"نهال بخير وبتذاكر أهي، انتِ عارفة انها في ثانوية عامة بقي.
"
112	"ربنا يوفقها طب وسعاد عاملة ايه؟
"
113	"والله حالها لا يسر عدو ولا حبيب ومفيش باليد حيلة، ربنا يصلح حالها ويسعدها سعاد بنت بطني.
"
114	"مالها سعاد ياسميرة؟ قلقتيني.
"
115	"اأهي زي ماهي. مستحملة وحاطة في قلبها وساكتة عشان بنتها بس ياضنايا هتلاقيها منين ولا منين؟جوز لحست عقله المخدرات اللي بيشربها وأب شايف حالها وسايبها. وبنتها كمان تعبت َالدكتور قال لازم تروح تغير جو في اي مكان فسافرت اسكندرية يومين يمكن يكون فيهم الشفا.
"
116	"اسكندرية. ياقلبي يابنتي. سافرت لوحدها؟
"
117	"ومين بس اللي هيروح معاها؟ أس المصايب اللي جاب لبنته الكافية ولا الراجل اللي ماصدق جوز بنته وقال ياداهية خدي الداهية ولا أنا اللي لما جيت اقول اروح معاها قاللي هتسيبيني وتسيبي بنتك التانية فين يمين طلاق مامسافرة ولا معتبة باب الشارع.
"
118	"معلش ياسميرة. انتِ عارفة توفيق، مش جديد الكلام ده عليه، طول عمره كدة وانتِ رضيتي واتحملتي. وبعدين أنتِ اصلا متقدريش تبعدي عنه.
"
119	"في الأول كنت قاعدة معاه عشان بحبه لكن بعد كدة بناتي كانوا السبب في اني اتحملته طول السنين اللي فاتت دي. والله خايفة اكون باستحمالي ضريتهم اكتر. مش كفاية انه مانعني أشوفك وازورك. كمان بيدمر حياة بناتي بقسوته.
"
120	"لا حول ولا قوة الا بالله، ادعيله بالهداية ياسميرة. لعلها ساعة إجابة.
"
121	"ربنا يهديه لأجل خاطر بناته.
"
122	"يارب. مش عايزة حاجة ياسميرة؟
"
123	"عايزة سلامتك يااختي، سلميلي على محمد واشكريه على اللي عمله مع سعاد أصلها حكيتلي قبل ماتسافر، جمايله كترت علينا قوي، مش كفاية نقل نهال من مدرستها ووصي أصحابه عليها.
"
124	"محمد ابنك ياسميرة وعيب قوي لما أم تشكر ابنها.
"
125	"ربنا يباركلك فيه ويسعده ويحقق له كل أحلامه ويرزقه ببنت الحلال اللي تستاهله.
"
126	"تنهدت جليلة قائلة:
"
127	"يارب. مع السلامة يااختي.
"
128	"أغلقت الهاتف لتستدير إلى ابنها الجالس يطالعها عيون ظهر بهم عجزه وقلة حيلته، لتدمع عينا جليلة وهي تقول:
"
129	"سافرت ياابني اسكندرية يومين عشان تقي.
"
130	"سافرت مع تقي لوحدهم ياماما، الله أعلم ايه اللي مستنيهم هناك وهيبقوا بخير ولا..
"
131	"لم يستطع إتمام عبارته وقد أصابته غصة في حنقه، لتربت والدته على يده قائلة:
"
132	"اللي حفظها هي وتقى هنا قادر يحفظهم هناك. قوم ياابني اتوضي وصلي وادعيلهم.
"
133	"فرك وجهه بقوة قبل أن ينهض ويتجه إلى الحمام بينما تابعته والدته بنظرة حزينة، تدرك مشاعره جيدا تجاه ابنة أختها كما تدرك أنها السبب في حرمانه منها فرفضها لتوفيق بالماضي جعله حانقاً عليها حتى أنه رفض محمد كزوج لابنته فقط لانه ابن غريمه. لتتنهد بحزن قائلة:
"
134	"ربنا يهديك ياتوفيق، ضيعت بنتك وكسرت قلب ابني عشان قلبك الأسود وياريتك حاسس انك عملت حاجة. اللهم أصلح الحال واجبر القلوب ياااااارب.
"
1	"طالعتها بحب بينما كانت تأخذ الملابس من الحقيبة وتضعها في هذه الخزانة الصغيرة قائلة بسعادة:
"
2	"لغاية دلوقتي مش قادرة أصدق انك هنا معايا في عروس البحر الأبيض المتوسط.
"
3	"ابتسمت سعاد تترك مابيدها وتجلس جوارها على السرير قائلة:
"
4	"عروس البحر الأبيض المتوسط، اللغة العربية لحست دماغك خلاص.
"
5	"اعتدلت مروة جالسة تربع قدميها وهي تقول:.
"
6	"وهو فيه أحلى ولا أجمل ولا أطعم من اللغة العربية ده حتى بتدي للكلام شكل فخم كدة وبتديله روح، تخيلي لو اتكلمنا كلنا باللغة العربية وقال الحبيب لحبيبته.
"
7	"رفعت يدها تقول بطريقة مسرحية:
"
8	"أليس المنادي في اللغة العربية منصوباً؟
"
9	"نعم
"
10	"فلماذا كلما أناديكي لا أفكر سوي في ضمك
"
11	"ياللهول ياعبده.
"
12	"فغرت سعاد فاهها قبل أن تنطلق ضحكتها مجلجلة لتبتسم مروة قبل أن تشاركها الضحك بدورها لتقول الأولى وهي تضع يدها على قلبها تحاول أن توقف ضحكات أنهكت القلب:
"
13	"بعيد عن اني حبيت الجملة رغم غرابتها بس اللي عايزة اعرفه بقى. مين سي عبده ده؟
"
14	"فيه حد ميعرفش سي عبد الغفور البرعي في مسلسل لن اعيش في جلباب أبي هو والست فاطمة ياسوسو؟ دي بوستات حبهم مغرقة الفيسبوك، بس الجملتين دول خدتهم من جروب محبي اللغة العربية اللي داخلة فيه. معلقين في دماغي بشكل. هيييح لو ألاقي حد بيحب اللغة العربية زيي ويحبني بالفصحى ده أنا تبقى اتفتحلي طاقة القدر.
"
15	"عادت سعاد لترتيب ملابسها داخل الخزانة قائلة بمرح:
"
16	"خليكي كدة عايشة في المسلسلات لغاية ما هتجننك.
"
17	"خلاص ياسوسو مبقتش اتفرج على مسلسلات ماانا عايشة في واحد هندي ودمه تقيل على قلبي.
"
18	"وضعت تنورتها المطوية في الخزانة واقترب من السرير تجلس جوار مروة قائلة لها بحنان:
"
19	"صحيح ياروما الوقت خدنا والفرحة بمقابلتك من تاني مخلتنيش أسألك. عاملة ايه مع عيلة بدران؟
"
20	"هزت مروة كتفيها قائلة:.
"
21	"الحقيقة مرتاحة ياسعاد على عكس ماكنت متوقعة، صلاح اتوفرله اللي عمري ماكنت هقدر أقدمهوله، أكل نضيف ولبس نضيف وأوضة قد بيتي كله في القاهرة واكيد لما هيكبر شوية هيلاقي كل حاجة تحت أمره، كمان الست كريمة بتعاملني حلو قوي وبتعامل صلاح بحنية وطيبة. كل ده بيخليني متأكدة اني خدت القرار الصح لما رضيت صلاح يعيش وسط أهله بس..
"
22	"صمتت مروة فربتت سعاد على يدها قائلة:
"
23	"بس ايه ياحبيبتي؟
"
24	"طالعتها مروة بعيون حائرة وهي تقول:
"
25	"قلبي ياسعاد، قلبي بيقوللي اني غلط وانهم هيحرموني منه.
"
26	"عقدت سعاد حاجبيها قائلة:
"
27	"انتِ مش قلتي ان كريمة هانم بتعاملك كويس. ازاي بس هتحرمك منه؟
"
28	"انا مش خايفة من الست كريمة، انا خايفة من ابنها، راجل قادر قوي ياسعاد ويتخاف منه، مش طايقني أساساً وفاكرني هموت عليه. آخد في نفسه مقلب مش عارفة على ايه؟ صحيح عامل زي نجوم السينما بس دمه يلطش وميتحبش. عارفة ايه أكتر حاجة مخوفاني؟
"
29	"طالعتها سعاد بتساؤل فاردفت مروة قائلة:
"
30	"انه من الناس اللي بنشوفهم في المسلسلات. هيبة وفلوس ومركز وقسوة، لو في يوم قاللي اطلعي برة مش هقدر أعمل حاجة.
"
31	"تجهمت ملامح سعاد قائلة:
"
32	"ليه يعني هو مفيش قانون في البلد؟
"
33	"أنا برضه اللي هقولك مراكز القوة في البلد دي ممكن تعمل ايه؟ ده غير أن القانون اصلاً معاه لان الحضانة المفروض تكون من حق والدته.
"
34	"زفرت سعاد قائلة:
"
35	"طب هتعملي ايه يامروة؟ هتقدري تبعدي عن صلاح؟
"
36	"قالت مروة مستنكرة:
"
37	"لأ طبعاً مستحيل اقدر أبعد عنه، ده لما بيبقى مع جدته ويطول شوية بيوحشني و بروح اقعد برة الأوضة عشان اسمع بس ضحكته وأحس انه جنبي.
"
38	"ياحبيبتي ياروما وكأنك أمه بالظبط.
"
39	"مش أخدته في حضني وهو لسة مكملش يوم في الدنيا دي، سهرت جنبه واديته من روحي وقلبي أكيد بحس انه ابني وغلاوته من غلاوة تقي بالظبط. صحيح هي فين؟
"
40	"من ساعة ماجينا وهي مبسوطة قوي بالبحر وقاعدة قدامه ومش عايزة تقوم. فيه مشرفة تحت بتاخد بالها من الأطفال سيبتها معاها وقلت أطلع أفرغ الشنطة وانزلها تاني. الحقيقة من ساعة ماجينا اسكندرية ومن أول لحظة ونفسيتها بتتحسن ووشها رد فيه اللون، بقولك ايه. ماتيجي ننزل نقعد معاها قدام البحر ونكمل كلامنا.
"
41	"أنا هنزل أسلم عليها وأمشي علطول صاصا وحشني، هروح أجيبه وأجيلك تاني.
"
42	"وماهر بيه هيسيبك تاخديه وتخرجي.
"
43	"قالت مروة بعيون اشتعلت بالتحدي قائلة:
"
44	"طب يبقى يمنعني وهيشوف أنا هعمل إيه.
"
45	"اوعي ياوحش.
"
46	"رفعت مروة ياقة فستانها قائلة بتباهي:
"
47	"اومال ده احنا جامدين قوي.
"
48	"قالت سعاد متهكمة:
"
49	"انتِ هتقوليلي. بأمارة لو طردني برة مش عارفة هعمل ايه ياسعاد.
"
50	"قالت مروة مستنكرة:
"
51	"طب سيبيني اعيش اللحظة ومتفكرنيش. أصحاب تحبط العزيمة.
"
52	"تحبط العزيمة. ناقص تقوليلي تباً لكِ ياامرأة و ثكلتك أمك، قدامي يا أستاذة قبل ماأتشل أو تجيلي جلطة.
"
53	"بعيد الشر عنك ياأختاه.
"
54	"يااخواااااتي. امشي يانيلة قدامي.
"
55	"ضحكت مروة وهي تتقدم سعاد التي تبعتها وهي تهز رأسها يمنة ويساراً، تبتسم بحب.
"
56	"كانت تأكل نفسها من الغيظ، تلوم حالها بقوة على الانصياع لأوامره بدلاَ من أن تضرب بها عرض الحائط وتخبر النادل إنها لن تتزحزح من مكانها اليوم وليطرق هذا الماهر برأسه أقرب حائط، ولكن لسبب ما لم تستطع وها هي تغلى من الغيظ بينما هو يقود سيارته بملامح جليدية تثير غضبها لأبعد حد فوجدت نفسها تقول بحنق:.
"
57	"على فكرة بقى مكنش ينفع تبعت مع الجرسون تقولي ياأبقي قدامك في خلال خمس دقايق يامروحش على البيت، كدة قلة ذوق بالمناسبة.
"
58	"لم يبدو عليه أنه سمعها بالمرة مما أثار غضبها أكثر لتقول بحدة:
"
59	"هو أنا مش بكلمك يابني آدم انت.
"
60	"أوقف السيارة فجأة ينظر إليها نظرة جعلتها تنكمش بداخلها تجاهل زمور السيارة التي خلفه قبل أن يقرر صاحبها تجاوز سيارتهم، ليقترب ماهر بوجهه منها قائلا بحروف مضغوطة حازمة ظهر بهم صرامة جعلت كل ذرة في جسدها ترتعش:
"
61	"أولا توطي صوتك لما تيجي تكلميني لان اكتر حاجة بكرهها هي الصوت العالي.
"
62	"ثانيا بقى أنا مش واحد صاحبك هتشيلي الحاجز اللي بينكم وتقوليله دي قلة ذوق او يابني آدم، احترامي واجب عليكي طول ماانتِ في بيتي واوامري هتمشي عليكي وهتنفذيها بارادتك أو غصب عنك، انا اتحملت عنادك وجنانك اليومين اللي فاتوا دول عشان لسة بتتنقلي من وضع لوضع تاني لكن خلاص صبري نفذ ولازم من دلوقت النقط تتحط ع الحروف، أنا وافقت تيجي تقعدي معانا هنا عشان حسيت قد ايه انتِ مرتبطة بصلاح مش غلطة غلطها هتخليني أستحمل كل ده. لأ. انسى. وجودك برة البيت اربع ساعات لوحدك مرفوض نهائي وعصيانك لأوامري برضه مرفوض نهائي، أي تصرف تاني مش مسئول هترجعي القاهرة ومش هتشوفي صلاح تاني. مفهوم؟
"
63	"كانت تحاول بكل قوتها أن لا تظهر ضعفها أمام كلماته الجارحة ولكنها بالنهاية أنثى، مهما أبدت من قوة فبضع كلمات جارحة قد تودي بكبريائها فتتساقط دموعها رُغماً عنها، أومأت برأسها بهدوء ثم أشاحت بوجهها عنه ليعود إلى قيادة سيارته، بينما أطلقت هي لدموعها العنان، تمسك نفسها بالكاد عن اصدار شهقاتها الحزينة، وكأنه شعر بها لتحين منه نظرة إليها وجدها تنظر إلى الشارع خارج السيارة يخفى شعرها ملامح وجهها، تقبض يدها في حجرها بقوة ليجد بضع قطرات من الماء تسقط على يدها، أدرك انها تبكي ولسبب ما آلمه ذلك ليتساءل هل كان قاسياً معها بعض الشيء؟ طالع الطريق مجددا يزفر بداخله. ربما كان قاسياً ولكن هذه المخلوقة الصغيرة تستنفر مشاعره وتجعله شخصاً آخر مضطرب في حضرتها. تارة يود لو يخنقها وتارة يود لو ربت على يدها بحنان يطلب منها التماسك وعدم زرف الدموع. اجلي صوته الذي اختنق بغصة قائلا:.
"
64	"هاخدك دلوقت على مدام سوزان، هتختاري من عندها الفساتين اللي قلتلك عليها الصبح، انا اتفقت مع صاحبي هتروحي تدي الدرس لبنته بكرة ولازم مظهرك يكون كويس قدامه. مفهوم؟
"
65	"تبا له. يهينها مجدداً دون قصد، كاد أن يضرب المقود بغضب وهو يراها تقبض يديها أكثر متألمة من كلماته على مايبدو، ولكنه تراجع خشية أن تنتفض خوفاً منه. ليسرع قليلاً وهو يحاول أن ينفض أفكاره التي تدور في الفترة الأخيرة كلها عن هذه الفتاة، بينما كانت مروة تفكر في حالها وهل من أجل صغيرها قد تتحمل رجل مثل هذا الذي يجلس بجوارها يهينها ويقلل من شأنها في كل مرة تقف أمامه؟لتغمض عيناها بقلة حيلة. من أجل صغيرها قد تتحمل كل شيء، سيكون عليها فقط الإبتعاد عن طريق هذا المغرور وتحاول جاهدة عدم الاحتكاك به، ستنفذ أوامره في الوقت الحالي فقط حتى تجد مخرجاً ووقتها ستمنح هذا الأحمق مايستحق تماماً، صفعة تكسر غروره وتحطم كبريائه.
"
66	"طالعت صورتها في المرآة بعد أن انتهى مصفف الشعر من وضع اللمسات الأخيرة عليه، ابتلعت ريقها بصعوبة، يوماً عصيباً للغاية عليها فقط أن تتقن آدائها فيه ليمر بسلام، آه كم تشعر اليوم بالحنين إلى والدها ربما لو ظل جوارها لما تعرضت لمثل هذا اليوم، أخذت نفساً عميقاً تتقبل تهاني الجميع بابتسامة باهتة قبل أن تخرج لتتجمد كلية وأمامها وقفت عربة ذهبية يجرها أربعة أحصنة بيضاء كعربة السندريلا مكتوب عليها أميرتي الجميلة، هل ماتراه حقيقياً ام أنه أحد أوهامها؟ هل سيهبط منها الآن والدها كما حلمت دوماً يتقدم باتجاهها ويمسك يدها؟ حبست أنفاسها مترقبة حين وجدت الباب يفتح ويهبط من العربة رجل مسن، ما أن تعرفت عليه حتى أطلقت أنفاسها وابتسمت بحب رغم ما يحمله القلب الآن من شعور قوي بالاحباط إلا أن رؤية هذا الرجل تمنحها سكينة وسعادة، اقترب منها الرجل العجوز بابتسامة قائلا:.
"
67	"أميرتي الحلوة.
"
68	"جدي رءوف، مكنش لازم أبداً تتعب نفسك وتيجي تاخدني.
"
69	"ده شرف لية ياأيوش.
"
70	"ليقف أمامها تماماً يتأمل ملامحها الجميلة قائلاً بحنان:.
"
71	"بتفكريني باليوم اللي خدت فيه بإيد نبيلة والدة طاهر وسلمتها لحسين ابني، كانت زيك كدة بالظبط نفس الرقة والطيبة والجمال بس ناقص الصورة لمعة العين والفرحة اللي بتطل منهم، ياما كان نفسي أشوف في عينيكي الفرحة في يوم زي ده وتكوني فعلا هتتخطبي لحفيدي مش تمثيلية عاملينها عشان الزفت اللي اسمه رأفت ينساكي وينسي فلوسك.
"
72	"تأبطت آيات يده قائلة بابتسامة وهما يتجهان إلى العربة:.
"
73	"تعرف ياجدي لو طاهر كان يشبهك ولو شوية، انا مكنتش اترددت ولو لثانية واحدة في اني أحول التمثيلية لحقيقة.
"
74	"توقف الجد قائلا بلهفة:
"
75	"على فكرة بقى طاهر ده نسخة مني وأنا صغير، شبهي في الشكل والطبع.
"
76	"اتسعت ابتسامة آيات وهي تسير مجدداً قائلة:
"
77	"ياجدي انت وبابا مبقاش فيه منكم دلوقتي، انتوا أيقونات للحب والوفاء والرومانسية شفت انت جاي تاخدني في ايه ومعاملني ازاي؟ كإني أميرة بالظبط.
"
78	"قال الجد بابتسامة:.
"
79	"طب ايه رأيك بقى ان دي فكرة طاهر مش فكرتي.
"
80	"توقفت آيات عن السير وهي تعقد حاجبيها قائلة:
"
81	"فكرة طاهر؟
"
82	"هز الجد رأسه قائلا:
"
83	"ايوة. هو اللي أجر العربية دي وصمم يكتبولك عليها أميرتي الحلوة.
"
84	"يشبه طاهر أباها يوماً وراد يوم حتى يُخيل إليها ان روح أبيها قد تقمصت جسد طاهر. تتأثر هي بأفعاله أيضاً يوماً بعد يوم حتى يُخيل إليها انها تقع في...
"
85	"نفضت أفكارها حين تناهي إلى مسامعها صوت الجد وهو يقول:
"
86	"قلتي ايه بقى يابرنسيسة؟
"
87	"سارت مجددا وهي تقول:
"
88	"حتى لو شبهكم انت مش قلت انه بيحب واحدة تانية هنيالها بيه ياجدي.
"
89	"لعن الجد لسانه الزالف الذي جعله يبوح لها بسر حفيده فباعد بين قلبيهما دون أن يدري وقضي على أمله الوحيد في الجمع بينهما.
"
90	"كانت تُبدل في الملابس كما لو كانت عروس يجهزونها من أجل عُرسها كبير. سراويل واسعة وقمصان بنصف كم، فساتين رائعة تحمل توقيع أشهر المصممين أحذية بكعوب وحقائب يد وعطور، منامات حريرية وادوات زينة وهي خاضعة مستسلمة، ماان يوافق مرافقها على شيء ترتديه حتى يوضع بالحقائب لينتقلون إلى التالي، تدرك انها لن ترتدي كل هذه الملابس ولكن من هي لتعارض رجل ما أن دلف إلى المحل حتى سعي كل من فيه لتلبية أوامره وكأنه الحاكم بأمره.
"
91	"مش معقول ماهر بدران هنا ومحدش قاللي.
"
92	"اقتربت صاحبة الصوت من مرافقها تبتسم ابتسامة واسعة بادلها اياها ماهر قبل أن تميل مقبلة إياه على وجنته متعمدة ان تلامسه بجسدها لترمقها مروة بنظرات مستنكرة لم تستطع حجمها، ربما هي ثرية جميلة ملابسها وزينتها وعطرها الذي سبقها يجعلونها تنتمي للمجتمع المخملي ولكن ليس هناك أبداً أي رُقي او اخلاق فيما فعلته منذ قليل. قالت المرأة بدلال:.
"
93	"ممكن أعرف ايه سبب الزيارة الغالية دي؟ أوعى تقول وحشتك قلبي الصغير لا يحتمل.
"
94	"ابتسم ماهر ولأول مرة تراه يبتسم لاحد عدا والدته بالطبع قائلا:
"
95	"وحشتيني طبعاً، بس الحقيقة الزيارة دي عملية، جيت عشان أشتري شوية فساتين ولوازمهم وملقتش احلي من محلك اشتري منه طبعاً.
"
96	"عقدت حاجبيها قائلة بحيرة:
"
97	"انت ياماهر بتشتري فساتين؟ لمين؟
"
98	"مد يده يمسك يد مروة يسحبها لتقف جواره قائلا:
"
99	"احب أعرفك بمروة، خالة صلاح ابن اخويا.
"
100	"طالعتها سوزان بنظرة شاملة يقبع في مقلتيها تقييم ساخر لا تفهمه سوي امرأة ظهر في نبراتها وهي تقول:
"
101	"أهلا يامروة. نورتينا.
"
102	"لتجيبها مروة ببرود:
"
103	"مش باين.
"
104	"آفندم.
"
105	"وكزها ماهر فقالت مروة:
"
106	"عن اذنكم هروح أغير هدومي ولا لسة فيه حاجة تانية هجربها ياماهر بيه؟
"
107	"قالت جملتها الأخيرة موجهة حديثها لماهر الذي هز رأسه نفياً بهدوء، لتُسرع باتجاه حجرة تبديل الملابس لتسمع سوزان تقول بسخرية:.
"
108	"تحفة اوي البنت دي ياماهر أكيد شبه اختها اللي كلمتني عنها قبل كدة.
"
109	"سارعت من خطواتها كي لا تسمع رد ماهر بينما لم تنتبه لنظرات الأخير الغامضة الذي تابع انصرافها بمشاعر صارت غريبة حتى عن نفسه جعلته يلتفت لصديقته التي يعرفها منذ سنوات ويؤنبها على جملتها فاعتذرت منه. تقبل اعتذارها ودفع ثمن الملابس التي اشتراها ثم بحث عن مروة ليدرك أنها خرجت من المحل تنتظره بالخارج كما أخبرت البائع، تبعها للخارج فرآها تقف أمام رُكن صغير للكتب في محل مجاور عيونها تتسلط على كتاب بعينه لا تحيد مقلتيها عنه، بدت كما لو كان هذا الكتاب حبيباً تتطلع إليه بوله وتوق، لا يعلم لماذا تمنى للحظة لو نظرت إليه هكذا وليس إلى كتاب؟ فقد بدت ساحرة كما لم تكن يوماً، نفض أفكاره المضطربة والتي أرجعها لخلو حياته العاطفية من امرأة لمدة طويلة جداً، تنحنح فنظرت إليه قائلة ببرود:.
"
110	"لو خلصت يبقى يلا بينا نروح بسرعة عشان صلاح وحشني.
"
111	"اسبقيني على العربية.
"
112	"استدارت متجهة إلى السيارة بينما دلف هو إلي محل الكتب ثم غادر بسرعة واضعاً الحقائب على المقعد الخلفي للسيارة ثم متخذا مقعد القائد ليقود سيارته تجاه المنزل، يلقى نظرة على رفيقته التي أسندت رأسها على الزجاج تتطلع إلى الخارج لا تبدو السعادة على وجهها على عكس المتوقع، ترى. أتكون حقاً من هؤلاء النساء اللاتي لا يبهرهن المال ولا تُغريهن السلطة؟وهل هناك نساء لا يسيل لعابهن أمام الألماس؟ من واقع تجاربه الشخصية. لا يوجد فهل تكون هذه الفتاة الخارجة عن قاعدته؟ من يدري. ستُريه الأيام معدنها الحقيقي ووقتها، وقتها، ماالذي سيفعله وقتها؟ يُحلل لنفسه ماحرمه على أخيه. وماذا عن...؟ نفض أفكاره يلعن ماض لو عاد لتصرف بشكل مغاير، تماماً.
"
113	"طالعت القمر الذي أطل من نافذة حجرتها وهي تجلس علي سجادة الصلاة بعيون متأملة، لطالما كان لها الليل موجعاً، والقمر وحيدا في السماء كوحدتها بالأرض ليلاً. تأخذها وحدته في ظلمات الليل إلى تحسس ألمها الذي تدفنه بعمق قلبها طوال النهار، خيبة أملها وكسرة قلبها وخاطرها جعلوها تقسم ان تكون قوية أمام الجميع لا يرى ضعفها سوي خالقها هنا في آناء الليل تتضرع إليه وحده، تطلب منه أن يفرج همها وأن يحفظها وطفلتها من كل سوء، تدرك أن المؤمن مُبتلي لاتعترض على ابتلاءا أصابها ولكنها تأمل في أن يخفف الله عنها ابتلائها فقد أُنهك القلب وضعفت قوته تحاول أن لا تقف كثيرا على الأطلال وان تمضي قدما في حياتها ولكن عثرات دربها تُجبرها على الجمود في مكانها ترغب في الرحيل بعد أن انتهت كل آمال لها في البقاء، تحلم بحرية تجلب لقلبها سعادة ولكن هناك مايحول بينها وبين هذا وكأن العذاب مصيرها، يأخذها من الأحلام ويجبرها على احتواء ألمها بصمت. لا يرتاح قلبها الا وهي بين يدي الله فهو وحده قادراً على انتشال الروح من الظلمات إلى النور ومن الظل إلى الحرور. تنهدت مستغفرة ثم نهضت متجهة إلى السرير تتقوقع نائمة بجوار طفلتها تمسح بيدها على جسدها وهي تلقى آيات الرقية الشرعية ثم تغمض عيناها لتنام ولسانها يتمتم بآيات سورة الملك كما اعتادت ان تفعل كل ليلة.
"
1	"مالك يامروة طمنيني عليكي؟أنتِ كنتِ كويسة امبارح؟
"
2	"قالت مروة من بين عبراتها:
"
3	"خلاص ياسعاد. مبقاش ليا مكان في البيت ده، انا ماشية النهاردة، هرجع القاهرة مع صلاح.
"
4	"حصل ايه بس خلاكي تاخدي القرار ده؟ والأستاذ ماهر والست كريمة وافقوا على الكلام ده؟
"
5	"انا مستنية كريمة هانم تصحى عشان استأذنها، لكن البيه التاني ده ملوش دعوة بية. ولو فكر يمنعني مش هيحصل كويس أبداً.
"
6	"أدركت سعاد ان حالة صديقتها الحزينة وسر قرارها يخص عم صلاح، لابد وانه قام بشيء أحزنها او ربما قال لها شيئاً جرحها، لتقول بهدوء:
"
7	"طيب قومي كدة اغسلي وشك وبطلي بكا وانا هلبس واجيب تقي ونجيلك واللي أنتِ عايزاه هيحصل بإذن الله.
"
8	"ماشي ياسعاد هستناكِ.
"
9	"أغلقت الهاتف ثم تركته وهي تنهض وتتجه لخزانتها كي تبدل ملابسها.
"
10	"طرقات على الباب جعلتها تترك منشفة وجهها وتتجه إليه لتفتحه، تجمدت في مكانها وهي تطالعه بدهشة بينما وجد نفسه يجول على ملامحها الرقيقة الندية، يشعر ببراءة عيونها مجدداً تجذبه بقوة كأول مرة رآها، لاحظ حزن بهذه العيون اليوم وانتفاخ بسيط جعله يدرك انها كانت تبكي. اللعنة ملاحظته هذه إصابته بغصة في قلبه. تمالكت مروة نفسها وهي تتذكر الليلة الماضية لتقول بانفعال:.
"
11	"خير يااستاذ ماهر. جاي بنفسك تتأكد اني خلاص همشي من البيت ولا جاي تمنعني اني آخد صلاح لعلمك بقى...
"
12	"انا آسف.
"
13	"اتسعت عيناها وفغرت فاهها وهي تطالعه بصدمة، ماهر بدران المغتر بنفسه. الرجل الذي لايري مطلقاً أنه يخطئ جاء يعتذر لها إنه شيء لا يصدقه عقل.
"
14	"احمم. أنا عارف اني غلط امبارح وزودتها معاكي، مش من حقي فعلاً أتدخل في حياتك الشخصية. وعد مني انها هتكون آخر مرة.
"
15	"زال غضبها منه بالكامل واحتلت قلبها الحيرة، ماالذي جعله يغير موقفه منها هكذا؟ ولماذا لم يسعدها ذلك؟ استدار ليغادر ولكنه توقف والتفت ينظر إليها قائلاً:
"
16	"كنت قلت لعماد انك مش هتدي لبنته درس تاني لانه طلبك للجواز، لو حابة تكملي معنديش مانع ولو هترتبطي بيه قوليله يتفضل..
"
17	"مش هتجوزه. أنا أصلا مش هتجوز أبداً.
"
18	"كلماتها الحازمة التي قاطعته بها جعلته عاجزاً تماماً عن استيعابها، ماذا تعني بكلماتها تلك؟ليقول بحيرة:
"
19	"مش فاهم. قصدك إيه؟
"
20	"اللحظة اللي قررت فيها اني أربي صلاح كانت اللحظة اللي اتخليت فيها عن حلم اي بنت ببيت وشريك تقضي معاه عمرها. تعرف كان كل واحد بيتقدملي يقولي ايه؟
"
21	"طالعها متسائلاً فاردفت بابتسامة ساخرة شابتها المرارة:.
"
22	"كان بيخيرني يااما أرجع صلاح لعيلته او أنسى طلبه وكنت طبعاً بنسى طلبه مش لإني وعدت اختي وهي بتموت اني أربيه و آخد بالي منه. لأ. لإني في اللحظة اللي شلت فيها صلاح بين ايدية وبصلي فيها بعيونه البريئة وقعت في الحب. وانا لما بحب حد مستحيل اتخلى عنه ومستعدة اضحي بأغلى حاجة عندي عشان خاطره. والوحيد اللي في قلبي دلوقتي هو صلاح وهيفضل طول العمر صلاح.
"
23	"عقد حاجبيه بقوة قائلاً:
"
24	"ومحمد زميلك؟
"
25	"زميلي وبس. يبقى ابن خالة صاحبتي. راجل بجد وأخلاقه عالية وتتمناه أي واحدة وكان ممكن احبه ويحبني و يقبل بصلاح ويعتبره زي ابنه كمان. لولا انه..
"
26	"تحفزت كل ذرة بكيانه لمعرفة المانع. لتردف هي بحزن:
"
27	"بيحب صاحبتي من زمان.
"
28	"زعلانة لانه بيحبها؟
"
29	"هزت رأسها نفياً قائلة:
"
30	"لأ. زعلانة لأنها محستش بحبه وفرقهم القدر. هي اتجوزت وهو عايش على اطلال حبه. مأساة تقطع القلب. مش كدة؟
"
31	"الدنيا فيها مآسي كتير، لكن مادام كان فيه راجل زي محمد ممكن يقبل حبيبته بطفل، ده معناه ان ممكن تقابلي محمد تاني.
"
32	"معتقدش. من صغري وأنا منحوسة. مش هلاقي الراجل ده. بس انا ليه حاسة انك فجأة بتشجعني أحب واتجوز، متفكرش اني ممكن أتنازل عن صلاح أبداً ومش طمعانة في فلوسه زي ماانت فاكر تقدر تحرمه من الميراث وبرضه مش هتخلي عنه. هشتغل ليل ونهار وهعيشه كويس، أكيد مش زي هنا بس كفاية اني هكون معاه أعوضه حنان الأم واكون له كل حاجة بيتمناها ومحتاجها.
"
33	"طالعها بنظرة غامضة أثارت اضطرابها ثم قال:.
"
34	"وجود صلاح في اي مكان أصبح مرتبط بوجودك وطول ماانتِ متمسكة بيه هو كمان هيتمسك بيكي ومش ممكن يتخلى عنك أبداً مهما حصل. نورتي عيلة بدران يامروة.
"
35	"مست كلماته شغاف قلبها وسارعت من خفقاتها نبرة صوته حين نطق اسمها، إلى جانب هذه النظرة التي أرسلها إليها قبل رحيله، شعرت بها تحتويها وتضمها بخفة لتنتفض قائلة:.
"
36	"لأ رايحة فين؟متبقيش خفيفة وكلمتين حنينين يثبتوكي ويعملوا فيكي كدة. اعقلي يامروة واعرفي ده مين وانتِ مين، ده ماهر بدران وانتِ. أنتِ ولا حاجة.
"
37	"أصابتها هذه الفكرة بالحزن فاغلقت الباب واستندت بظهرها عليه ترفع يدها وتضع كفها على قلبها تربت عليه كما اعتادت دوماً حين تشعر بالألم ينخر فيه، لتطيب جرحه وتزيح عنه الوجع.
"
38	"أخبار الكاتب إيه؟
"
39	"انتفضت آيات على صوت ابن عمها لتقول بحنق:.
"
40	"مش تستأذن يابني آدم انت قبل ماتدخل أوضتي؟
"
41	"الباب مفتوح هستأذن ليه يعني؟ رخامة؟
"
42	"دي أوضتي بابها مفتوح او مقفول تخبط وتستأذن قبل ماتدخل. مفهوم ولا لأ؟
"
43	"طيب طيب. اهدي شوية. مالك؟بقت أخلاقك صعبة قوي، المفروض انك عروسة وفرحانة ولا مش فرحانة.
"
44	"قالت بنفاذ صبر:
"
45	"أستغفر الله العظيم. فرحانة طبعاً.
"
46	"جلس على طرف مكتبها يؤرجح قدمه في الهواء قائلاً:
"
47	"مقلتليش أخبار الكاتب إيه؟
"
48	"اسمه طاهر. طاهر الفيومي. كويس ياسيدي.
"
49	"بتحبيه؟
"
50	"رغم انه ميخصكش بس آه بحبه. ارتحت؟
"
51	"وانا مالي ياستي ربنا يهني سعيد بسعيدة. انا بس مستغرب.
"
52	"عقدت حاجبيه قائلة:
"
53	"مستغرب ليه بقى؟
"
54	"أبداً. كنتِ بتقولي مبحبش الخاينين ومش ممكن ارتبط بخاين. غيرتي رأيك بسرعة قوي؟ياعيني عليكي يايويو. صُومتي وفطرتي على خاين.
"
55	"نهضت قائلة بعصبية:
"
56	"قصدك ايه؟ متلفش وتدور ياعصام. كلمني دوغري.
"
57	"استقام يخرج من جيبه ورقة مصورة من مجلة منحها إياها وهو يقول:.
"
58	"شوفي كلام البيه اللي كاتبه عن حبيبته وقد ايه هي الانسانة اللي حلم بيها طول عمره وماصدق لقاها ومش ممكن ينساها أو يتنازل عنها أبداً ولا يفكر يحب غيرها وأهو نساها وحب غيرها وهيتجوز كمان. رجالة خاينة ملهمش أمان.
"
59	"قرأت الرسالة التي كتب فيها طاهر اعترافه لمحبوبته ونشرها بهذه المجلة.
"
60	"لأول مرة أكتب عن نفسي وعنكِ حبيبتي بعد إحجامي.
"
61	"فأنا رجل ككل الرجال كرهت العشق قبل أن يزور أحلامي.
"
62	"قالوا عنه عذاب ولوعة فخِفته كخوفي من ذنوبي وآثامِي.
"
63	"أكفر به بينما أكتب عنه الكلمات ربما في عمل درامي.
"
64	"حتى عشقتك فصار العشق ديناً أعلن بمحرابك مقامي.
"
65	"يقولون العشق بأس فوجدته طيب يمحو آلامي؟
"
66	"أتعلمين صغيرتي؟
"
67	"ماإن رأيتك حتى قلت فاتنة تعجز عن وصفها أقلامي
"
68	"بكِ شيء من نفسي حتى صرتِ انتِ نفسي. روحي وغرامي
"
69	"كشعاع نور أزلتِ عتمة القلب أنرتِ حياتي وبددتِ ظلامي.
"
70	"عمّرتِ أشلائي، وأعدتِ بناء مدينتي بعد حطامي.
"
71	"صرتِ شغفاً يطاردني في أحلام صحوي و منامي.
"
72	"صرتِ حروف عشق تتردد على لساني فيحلو كلامي.
"
73	"حلمت بكِ طوال العمر وحين وجدتك وجدت سلامي.
"
74	"عن عشقك لن أتوب أبداً. ولن أنسى.
"
75	"أعلنها كما أعلنت منذ الميلاد إسلامي.
"
76	"هل هناك حب في هذا الزمان يحمل مشاعر كهذه التي حملتها رسالته إلى محبوبته؟ لقد نفذت كلماته إلى روحها فاحتوتها مشاعر عديدة، مابين فرح وحزن. حب وصدمة. اعجاب وغيرة. تمنت لو احبها أحدهم كما أحب طاهر محبوبته، تدرك بعد هذه الكلمات أن اهتمامه بها شفقة على حالها بينما تسكن القلب حبيبة غبطتها من كل قلبها تمنت للحظات أن تكون هي حتي أفاقت من أمنياتها حين وصلها صوت ابن عمها يقول بشماتة:
"
77	"ها إيه رأيك؟
"
78	"طالعت الورقة للمرة الأخيرة قبل أن ترفع عيناها إليه قائلة ببرود:
"
79	"المجلة إصدارها ده كان من سنة. يعني قبل مااعرف طاهر. بمعنى تاني ماضيه وهو حر فيه. الماضي بالنسبة لي ميهمنيش اللي يهمني هو الحاضر واحساسه من يوم ماحبني، وبعدين طاهر مبيخبيش حاجة عني و حكالي عنها، هم انفصلوا وقعد فترة رافض الحب لحد ماشافني. وده كفاية علية قوي.
"
80	"تجهمت ملامح عاصم واكفهرت ثم قال ببرود:.
"
81	"دي حياتك وانتِ حرة فيها بس حابب أنبهك. طاهر هيديكي مقلب عمرك وبكرة افكرك.
"
82	"عصام متستفزنيش.
"
83	"خلاص خلاص انتِ حرة. انا ماشي. سلام.
"
84	"غادر بينما تابعته بعينيها بحنق قبل أن تقول:
"
85	"ابتدينا.
"
86	"زفرت بقوة ثم جلست في مكانها قبل أن تلتقط الورقة مجدداً وتقرأها حتى النهاية، لتجد نفسها رُغما عنها تذرف دموعاً. تتمنى من كل قلبها لو دخلت حياة طاهر قبل هذه الفتاة وأحبها هي.
"
87	"ولا بنساك ولا ثانيه
"
88	"وكل دقيقه والتانيه.
"
89	"بفكر فيك وانا وياك
"
90	"حبيبى أنت اللي بالدنيا
"
91	"تفوت أيام وبتعدى
"
92	"وحبك ليا مش قدى
"
93	"بحبك حب مش موجود
"
94	"مالوش وصف وكلام عندى
"
95	"عارف ايه أحلى حاجه حاصله ليا
"
96	"إنى منك وأنت برضه بتجرى فيا
"
97	"أنت اّخر كل يوم باخدك في حضنى
"
98	"وأنت أول كل يوم شيفاك عينيا.
"
99	"جلس طاهر يستمع لكلمات مطربه المفضل، يعيش حروف أغانيه فتتغلغل إلى أعماقه وتمس أحاسيسه، تذكره بمحبوبة كان يعشق طيفها فلما اقترب منها زاد العشق واحتدم. يصحوا على صورة أخذها من صفحتها على الفيسبوك وينام محتضناً هاتفه الذي يحمل نفس الصورة. يشعر أنها منه تسري في كيانه لا تغيب وان غابت عن عيونه. رن هاتفه فوجدها هذه النغمة التي خصها بها أسرع بإجابتها قائلاً:
"
100	"ألو..
"
101	"كنت نايم؟
"
102	"لأ صاحي من شوية. انتِ كويسة؟
"
103	"انا تمام. بس الشغل بدأ.
"
104	"شغل ايه ده؟!
"
105	"بيحاولوا يفرقوا بينا، جابلي عصام رسالة حب و َاعتراف اللي نزلتها في مجلة الساعة السنة اللي فاتت واللي بتعترف فيها بمشاعرك لحبيبتك.
"
106	"صمت من جانبه وقد شعر بالاضطراب. هل عرفت أنها المعنية بكلماته؟ لاشيء بالرسالة قد يلمح لها بذلك. هل ربطت بينها وبين اهتمامه بها؟ هل أدركت انها هي من أحبها دوماً؟
"
107	"روحت فين؟
"
108	"معاكِ.
"
109	"مش هتسألني رديت عليه وقلتله إيه؟
"
110	"مستني تقوليلي.
"
111	"قلتله ان ده ماضيك وانت حر فيه وانك حكيتلي عنه. قلتله كمان ان اللي يهمني هو اخلاصك ليا من يوم ماحبيتني.
"
112	"أفرج عن أنفاسه قبل أن يقول:
"
113	"خدي بالك دي لسة البداية ومادام دوروا وقدروا يجيبوا الرسالة دي يبقى ناويين يكملوا ويدوروا أكتر.
"
114	"خايف يدوروا؟
"
115	"لأ طبعا. معنديش حاجة مخبيها ولا خايف منها، أنا واضح وقولتلك على كل حاجة من اول لحظة.
"
116	"مقلتليش على كل حاجة.
"
117	"عايزة تعرفي ايه ياآيات؟
"
118	"راح كل شيء عن بالها ماإن نطق اسمها بهذا الحنان، حاولت التذكر. نعم نعم. تذكرت.
"
119	"هي فين حبيبتك دلوقتي يا طاهر؟
"
120	"موجودة.
"
121	"مبشوفهاش معاك أبداً. ولا بسمعك بتكلمها. مسافرة؟
"
122	"لأ. بشوفها وبكلمها ومعايا علطول.
"
123	"امتى بس؟
"
124	"بشوفها أول مابفتح عيني وقبل ماأنام.
"
125	"ترددت قبل أن تقول:
"
126	"انتوا. متجوزين؟
"
127	"لأ.
"
128	"اومال ازاي بتبقى موجودة معاك اول مابتصحي وقبل مابتنام؟
"
129	"ها. أصلها جارتي.
"
130	"بتحبها قوي مش كدة؟
"
131	"قلتلك أكتر من نفسي.
"
132	"طب ليه مبتتجوزوش؟
"
133	"لسة الأوان مجاش.
"
134	"صمتت فقال:
"
135	"سكتي ليه؟
"
136	"مش لاقية حاجة اقولها.
"
137	"خلصتي أسئلتك؟
"
138	"الأسئلة عاملة زي المية مبت...
"
139	"بترت كلماتها فاستحثها قائلاً:
"
140	"ما إيه ياآيات؟
"
141	"مبتخلصش، أقولك حاجة ياطاهر ومتقولش علية مجنونة.
"
142	"قولي يامجنونة.
"
143	"طاهر!
"
144	"خلاص خلاص. قولي ياستي.
"
145	"اوقات كتير بحس ان بابا رجع للدنيا من تاني واتجسد فيك. نفس طريقته كلامه معاملته ليا حتى بلاقيني برد عليك بنفس الطريقة اللي كنت برد عليه بيها.
"
146	"ودي حاجة حلوة ولا وحشة؟
"
147	"حلوة طبعاً انت متعرفش واحشني قد إيه ووحشني القعاد والكلام معاه
"
148	"خلاص ياستي كل مايوحشك تعالي اقعدي معايا واتكلمي. من النهاردة اعتبريني بابا طاهر.
"
149	"بطل هزار بقى.
"
150	"مبهزرش. وجودي في حياتك بأي صفة شرف ياآيات.
"
151	"صمتت مجددا وقد أثرت بها كلماته حتى اعجزتها عن التفوه بحرف.
"
152	"آيات..
"
153	"انا مضطرة اقفل ياطاهر. ماما عايزانى.
"
154	"سلميلي عليها وخدي بالك من نفسك.
"
155	"ماشي سلام.
"
156	"أغلقت الهاتف فاغلقه بدوره ووضعه جانباً. شعور بالذنب اجتاحه لقولها كم يشبه والدها، يدرك ان السبب هو كتابها الأحمر الذي تحدثت فيه كثيرا عن والدها ليحاول قدر المستطاع ان يكون مثله حتى تفتح له أبواب قلبها على مصراعيهم. خدعها لأنه يحبها. اكتفي بهذا المبرر ليُسكت ضميره، أعاد تشغيل الأغنية وترك كلماتها تطغى على شعوره بالذنب وبالفعل نجح في ذلك
"
157	"يا أجمل حلم انا حلمته
"
158	"واحساس غالى صدقته
"
159	"وأقولك أيه يا أغلى حبيب.
"
160	"وأجمل حلم حققته
"
161	"في قلبي هواك معيشنى
"
162	"بعيش ليك وأنت بتعيش لي
"
163	"بقيت عشقي ولما تغيب عينيك عني بتوحشني
"
164	"عارف ايه أحلى حاجه حاصله ليا
"
165	"إنى منك وأنت برضه بتجرى فيا
"
166	"أنت اّخر كل يوم باخدك في حضنى
"
167	"وأنت أول كل يوم شيفاك عينيا.
"
1	"بعد مرور عام.
"
2	"آثرت الوحدة ليس حباً فيها وإنما هروباً من زيف البشر، لأشفي جراحاً عميقة بالروح وأفكر في مجريات أموري، أصحح أخطائي فأعود أنا هذه الفتاة التي عهدتها دوماً من ترى العالم من خلال عيون أبيها صاحب القلب الكبير، الصدر الحانِ الذي ما إن أحتاج إليه حتى أرتمي بين ذراعيه فأجد الملجأ والسكن لأفتخر دوماً أني. ، مُدللة أبي.
"
3	"تراجع في مقعده يسند رأسه إليه وهو يمرر أنامله على حروفها بحنان، تنهد بعمق مغلقاً ذلك الذي ظنه كتاب أحمر ليكتشف أنه مجلد لذكريات هذه الفتاة التي تعلق بها، تخُط فيه مشاعرها فتسلب قلبه بالكامل كما سلبت لبه من قبل، لقد بات يحفظ كلماتها وكأنها حُفرت بوجدانه، يبحث بينهم عن أي دليل يقوده إليها ولكن لا فائدة. لم يجدها حتى الآن وربما لن يجدها قط، يدرك انه أضاع فتاة أحلامه وأنه لن يرتضي دونها رفيقة لروحه التي تعلقت بها بالكامل وجعلته عاجزاً عن الكتابة حتى، يبحث عنها في كل مكان دون جدوي، لا يبالي بتذمر جلال الذي يطالبه دوما برواية جديدة ولا يهتم لشيء سواها، ربما سيعتزل الكتابة وربما سيظل دوما العازب الأشهر في المدينة ويُغضب جده ولكنه أبدا لن يفقد الأمل في العثور عليها، فتاته الغامضة الرائعة. تري أين هي الآن؟ وماذا تفعل؟
"
4	"كان تسير شاردة في أفكارها تعتلي ملامحها نظرة حزينة تعبر عن فحوي هذه الأفكار حين أفاقت من شرودها على صوت يناديها توقفت وإستدارت لتتبدل ملامحها على الفور وتعلو ثغرها ابتسامة رقيقة وهي ترى هذا الرجل العجوز الذي يقترب منها وما ان أصبح أمامها حتى قال من بين أنفاسه اللاهثة:
"
5	"تعبتيني من الجري وراكِ يادكتورة.
"
6	"أمسكت يده وقادته تجاه مقعد عريض لتجلسه وتجلس جواره قائلة:.
"
7	"معلش ياجدي، خد نفس الأول. مخدتش بالي والله.
"
8	"طالعها بنظرة متفحصة تنفذ دوماً إلى أعماقها وهو يقول:
"
9	"كل ده ومخدتيش بالك، ده انا ناديت عليكِ كتير، أكيد كنتِ سرحانة، ها. قوليلي الجميل سرحان في ايه؟
"
10	"أبدا مفيش حاجة.
"
11	"أطرقت برأسها أرضا تدرك أنه سيدرك كذبتها إن إستمر في النظر إليها هكذا وربما بدأت في البكاء لتردف قائلة:
"
12	"شوية مشاكل بس في الشغل.
"
13	"وجدت أنامله ترفع ذقنها لتقابل عيناها عينيه العميقتين وهو يقول:.
"
14	"مشاكل ايه اللي في الشغل تخلي العيون الحلوين دول يدمعوا، انتِ هتخبي على جدو رءوف يابنتي؟
"
15	"وجدت الدموع تغادر مقلتيها لا إرادياً ليأخذ الجد هذا المنديل الذي لا يفارق جيب بذلته ويمنحها إياه فاخذته تمسح عيونها قائلة بصوت متهدج:
"
16	"أنا آسفة ياجدي، مش قصدي والله أنا بس مش عايزة أشيلك همي.
"
17	"ياعبيطة وانتِ لو محكيتيش لجدك رءوف وخرجتي اللي في قلبك هتحكي لمين بس؟
"
18	"تنهدت قائلة في حزن:.
"
19	"والله ياجدي وجودك في حياتي هون علية كل حاجة، مش عارفة من غيرك كنت هعمل إيه؟
"
20	"يبقى تحكي من غير مقدمات، إيه اللي مضايقك بالشكل ده؟ رأفت زعلك تاني؟
"
21	"مطت شفتيها قائلة:
"
22	"مبقتش أزعل منه خلاص، عمي رأفت بان على حقيقته بالنسبة لي وفهمت كل اللي بيعمله معايا كان عشان إيه؟
"
23	"عشان الفلوس طبعاً.
"
24	"هزت رأسها قائلة بمرارة:.
"
25	"اتجوز ماما بعد وفاة بابا الله يرحمه بحجة انه هيراعيها عشان مرضها ويراعيني وطبعا مينفعش يقعد في البيت من غير رابط رسمي، كان فاكر انه هيقدر يستولي بعدها على الفلوس بتوكيل ماما تعملهوله، مكنش يعرف ان بابا الله يرحمه قبل مايموت كتبلي كل حاجة بيع وشرا وكأنه كان حاسس باللي هيحصل، وطبعا لما عمي عرف بدأ يضايقني عشان اتنازل له وده مش هيحصل أبدا، مهما عمل فية.
"
26	"ربت رءوف على يدها قائلاً:.
"
27	"طب مااحنا عارفين كل ده، ايه الجديد بقى؟
"
28	"طالعته بحزن قائلة:
"
29	"الجديد انه بعت يجيب ابن عمي من إنجلترا عشان يجوزهولي، وأقنع أمي إني لازم أتجوزه ياإما هفضل طول عمري كدة من غير جواز مستغل طبعا اني رافضة الجواز نهائي بعد مااتخطبت مرتين وطلعوا الاتنين أسوأ من بعض، واحد كان طمعان فية والتاني خاين.
"
30	"عقد الجد حاجبيه قائلا:
"
31	"طب والحل؟
"
32	"مفيش حل زي ماانت شايف، أمي مريضة قلب وتعبت امبارح لما رفضت وزعقت وأنا مش مستعدة اخسرها هي كمان حتى لو اضطريت أتجوزه عشان ارضيها.
"
33	"قال رءوف بصدمة:
"
34	"انتِ اكيد اتجننتي، تتجوزي ابن التعبان ده وتضيعي حياتك عشان ترضى أمك؟ هو ابن التعبان هيطلع ايه غير تعبان زيه.
"
35	"زفرت قائلة:
"
36	"عصام فعلا حيوان، من صغرنا وانا مبطيقوش ولا هو بيطيقني، ومن سنة كدة شفته واتأكدت انه لسة حيوان زي ماهو.
"
37	"ولسة مصرة تتجوزيه ياآيات؟
"
38	"هزت كتفيها بقلة حيلة قائلة بمرارة:
"
39	"وأنا ممكن اعمل إيه بس ياجدي؟ ماانا حكيتلك ظروفي.
"
40	"صمت الجد للحظات وظهر على وجهه التفكير لتلتمع عيناه فجأة وهو يقول:
"
41	"لقيتها.
"
42	"عقدت آيات حاجبيها قائلة:
"
43	"هي ايه دي اللي لقيتها؟
"
44	"الفكرة اللي تنجيكي من فخ رأفت وابنه.
"
45	"أمسكت بيده قائلة بلهفة:
"
46	"إزاي ياجدي قولي بسرعة.
"
47	"طالعها قائلا بتصميم:
"
48	"تتجوزي حد تاني.
"
49	"لتتسع عيناها بصدمة.
"
50	"ربتت مروة على ظهر الصبي بحنان فتجشأ لتبتسم وهي ترفعه عن كتفها فواجهها بعينيه الرماديتين الجميلتين، اتسعت ابتسامتها قائلة:
"
51	"حبيب خالتو العسل بزيادة، جايب الحلاوة دي منين ياواد انت؟
"
52	"قابلت كلماتها همهمات من الطفل الذي مد أنامله يمسك وجنتها فقبلت كفه بحنان، سمعت صوت طرقات مألوفة على الباب فأسرعت تجاهه تحمل الصبي وتفتح الباب بابتسامة واسعة وهي تقول:
"
53	"سوسو حبيبة قلبي وتوتو روحي.
"
54	"ابتسمت كل من سعاد وطفلتها تقي لتقول الأولي بمرح:
"
55	"أهي دي المقابلة اللي تفتح النفس، وسعي كدة خليني أحط الأكياس اللي في ايدي وأشيل صاصا وأبوسه.
"
56	"أفسحت لها مروة الطريق قائلة:
"
57	"مسمعتكيش مها وانتِ بتقولي صاصا كانت عضتك، لما كنت أسألها عن جوزها و أقولها ايه أخبار صاصا كانت بتديني فوق دماغي. ياريتها كانت عايشة وأنا...
"
58	"غصت الكلمات حلقها فصمتت بينما نبرة الحزن في صوت مروة أنّ لها قلب سعاد فتركت مابيدها واقتربت من مروة قائلة بحنان:
"
59	"مها في مكان احسن من هنا صدقيني، ربنا اختارها تروحله هي وصلاح جوزها بس كان رحيم بيكي وسابلك حتة منها. صلاح ابنها. ياروحي عليه قمر ما شاء الله بياخد العقل ربنا يحفظه ويبارك فيه.
"
60	"رددت مروة قائلة:
"
61	"يارب.
"
62	"ثم نظرت إلى الأكياس التي وضعتها صديقتها قائلة بحب:.
"
63	"تسلميلي ياسعاد، لولاكِ مش عارفة كنت هعمل إيه، ولا هوفق ازاي بين شغلي وصلاح وطلبات البيت؟
"
64	"ياعبيطة متقوليش كدة احنا إخوات، يلا بقى أسيبك مع العسل ده وأروح مشواري.
"
65	"انتِ هتروحي لخالتي صفية دار المسنين برضه لوحدك؟ هو لسة الباشا محنش على أمه؟
"
66	"تنهدت سعاد تنظر إلى تقي التي ابتعدت عنهما تلعب بسيارة الصغير قبل أن تقول:.
"
67	"أشرف خلاص يامروة المخدرات لحست عقله وخلته يرمي أمه في دار مسنين وميسألش عنها ولو طايل يرميني انا وبنته كمان في الشارع هيرمينا بس مش قادر لإني بصرف على البيت.
"
68	"وإيه اللي مصبرك عليه ياسعاد؟ ماتسيبيه.
"
69	"وأروح فين؟ انتِ ناسية لما طردني من البيت آخر مرة وبعدين جالي يرجعني ولما رفضت عمل فضايح قدام البيت، قام بابا جايبهالي على بلاطة وقاللي لو رجعت بيت أهلي تاني غضبانة هيرميني في الشارع هو كمان وان الست العاقلة تحتوي جوزها وتحاجي على بيتها.
"
70	"يبقى تيجي تعيشي معايا.
"
71	"أشرف مش هيسيبني وهيفضل ورايا عشان أرجع واصرف عليه. أشرف بقى شراني قوي واخاف يإذيكي يامروة.
"
72	"لا حول ولا قوة الا بالله. طب والعمل؟
"
73	"ربنا قادر يحلها من عنده، انا إتأخرت هستأذن دلوقت ولو رجعت بدري هفوت عليكي، يلا ياتقي.
"
74	"ماتسيبيها قاعدة معايا
"
75	"وحشت جدتها ونفسها تشوفها. مرة تانية ياقلبي.
"
76	"مالت تقبل الصغير قبل أن تلوح لمروة بيدها راحلة مع طفلتها لتتابعها عيون مروة بحزن على حال صديقتها.
"
77	"انت بتقول إيه ياجدي؟ أتجوز؟ لا شكراً. اكتفيت من الرجالة الخاينين في حياتي ومش ناوية أخوض التجربة دي تاني. الحل ده مرفوض نهائي.
"
78	"ربت الجد على يدها قائلاً بعطف:
"
79	"مش كل الرجالة خاينين يابنتي وبكرة الأيام تثبتلك.
"
80	"فتحت فمها لتقول شيئاً ولكنه أسرع مردفاً:
"
81	"عموماً أنا مبقولش تتجوزي بجد، انا بقول تتخطبي كدة وكدة وتقعدي فترة مخطوبة لغاية ماتقدري تتصرفي. تكسبي وقت يعني.
"
82	"ومين بس اللي هيقبل يقوم بالدور ده وأكون واثقة إنه مش هيستغل الموقف؟
"
83	"حفيدي طاهر حسين الفيومي.
"
84	"عقدت حاجبيها قائلة:.
"
85	"حفيدك؟ مش ده الكاتب زير النسا اللي فقدت الأمل في يوم انه يتجوز ويجيب طفل يشيل اسم عيلة الفيومي من بعدك.
"
86	"لتردف بعتاب:
"
87	"بقى هو ده اللي اخترته يقوم بدور خطيبي ياراجل ياطيب؟
"
88	"والله ده تاب على ايد واحدة خلته مش شايف غيرها، حبها من كل قلبه والنتيجة انه هيفضل عازب طول العمر.
"
89	"قطبت جبينها قائلة:
"
90	"وهو ليه متجوزهاش؟
"
91	"ميعرفش عنها حاجة الأهبل. اعمل إيه بس فيه؟ مطلعليش. آل إيه كان بيشوفها من بعيد لبعيد، حب روحها اللي حسها توأم لروحه، واختفت قبل مايعرف حتى اسمها.
"
92	"طب مايدور عليها.
"
93	"دور عليها كتير. ملهاش أثر ومبقتش كمان تزور المكان اللي اتقابلوا فيه، فص ملح وداب. المهم ان ده هيأكدلك انه مستحيل يخون الاتفاق او يستغل الموقف.
"
94	"قالت آيات بتردد:
"
95	"طيب وإيه اللي يخليه يوافق على وضع زي ده؟
"
96	"طاهر ممكن يعمل أي حاجة إلا إنه يزعلني او يرفضلي طلب.
"
97	"ماهو رفض يتجوز ويجيبلك حفيد زي ماانت عايز.
"
98	"شرد الجد قائلاً:
"
99	"لإني مأمرتوش بالجواز. وأنا مستحيل أعمل كدة لإني اكتر واحد عارف إن الجواز لازم يكون عن حب وإقتناع والنتيجة انه لسة عازب لحد دلوقتي.
"
100	"ياجدي..
"
101	"قاطعها قائلا:.
"
102	"صدقيني هو ده الحل الوحيد اللي قدامك. بكرة الجمعة يوم أجازتك مع الأسف وفي نفس الوقت اليوم الوحيد اللي بيجيلي فيه طاهر. هكلمه. ولو وافق هتقابليه وتتشرطي عليه زي ماانتِ عايزة. قولتي إيه؟
"
103	"ظهر التردد على وجهها للحظة قبل أن تهز رأسها موافقة، ابتسم بارتياح وكاد أن يقول شيئاً ولكن حضور الممرضة ياسمين قاطعه وهي تقول موجهة حديثها لآيات:
"
104	"دكتور صديق طالبك في أوضة 7 يادكتورة.
"
105	"هزت آيات رأسها وإستأذنت من الجد مغادرة بينما تابعها الجد وبقلبه أمنية واحدة ظلت ترددها خفقاته لتنطلق على لسانه وهو يقول:
"
106	"يارب تكونوا من نصيب بعض يااولادي.
"
107	"ليخرج صورة حفيده من جيبه يتأملها مردفاً بحنان:
"
108	"لو هتمنى واحدة ليك مش هتمني غير آيات ياطاهر.
"
109	"قولتي له إنك جاية تزوريني؟
"
110	"صمتت سعاد لا تدري أتكذب وتقول لها أنها أخبرته فتحزن تلك السيدة الطيبة لإن ولدها لم يحضر معهما أم تحزنها أكثر إن أخبرتها بما فعله بها حين علم في المرة الماضية أنها كانت تزورها؟
"
111	"آثرت ان تخفي الأمر قائلة:
"
112	"أشرف بايت في الشغل من امبارح فمعرفتش اقوله.
"
113	"ظهر الحزن على ملامح السيدة صفية وبدأت دموعها في التساقط تِباعاً على وجهها وهي تقول:.
"
114	"لسة ملامحك شفافة ومبتعرفيش تكدبي ياسعاد، أشرف بيشتغل ويبات في الشغل كمان. من إمتى بس؟سبحان الله مش ده أشرف اللي ربيته. منهم لله ولاد الحرام اللي جروه لطريق الشر وخلوه شرب القرف ده وعمل كدة في أمه ومراته وبنته كمان اللي طايلها شره.
"
115	"ربتت سعاد على يدها قائلة بحنان:
"
116	"متزعليش منه وإدعيله ياماما ربنا يهديه لعلها تكون ساعة إجابة.
"
117	"ربنا يهديه يابنتي لأجل خاطرك انتِ وتقى، انا خلاص مبقاليش في الدنيا كتير.
"
118	"متقوليش كدة ياماما. ربنا يديكي الصحة ويبارك في عمرك.
"
119	"ربتت صفية على يدها بحنان قائلة:
"
120	"ويباركلي فيكي يازينة البنات. سامحيني يابنتي، لو كنت اعرف إنه هيعمل فيكي كدة مكنتش دقيت بابكم ولا جيت أطلب ايدك ليه.
"
121	"رفعت يدها الحرة وربتت على يد السيدة صفية قائلة:
"
122	"ده نصيبي ياماما متحمليش نفسك فوق طاقتها، وبعدين متقلبيهاش نكد بقى، ده انا جايبالك البسبوسة اللي بتحبيها، امسحى دموعك وتعالي نفتحها وناكلها مع بعض.
"
123	"نادت سعاد طفلتها التي تلعب بالجوار فلبت الطفلة النداء بينما طالعتهما صفية بقلب شاكر وجودهما في حياتها وإلا لأصيبت بالجنون إثر جحود ابنها الوحيد بكل تأكيد.
"
1	"قالت جليلة بصدمة:
"
2	"مات؟ انت متأكد ياابني؟
"
3	"الأستاذ رءوف لسة مكلمني وقاللي انه هو والست صفية راحوا واتعرفوا عليه في المشرحة، مات بجرعة زايدة.
"
4	"قالت سميرة:
"
5	"أهو غار في ستين داهية، ده انا لو كنت طلته بأيدي كنت كلته باسناني. مش كفاية عذب بنتي طول ماكانت عايشة معاه لأ كمان كان عايز يحرمني منها. الله يجحمه مطرح ماراح.
"
6	"لا حول ولا قوة الا بالله، صلي علي النبي ياسميرة واستغفري، الميت متجوزش عليه غير الرحمة.
"
7	"رحمة. ميستاهلهاش. وهو يعني كان رحم بنتي ولا بنته ولا حتى أمه.
"
8	"صحيح يامحمد أخبار الست صفية ايه بعد ماعرفت؟
"
9	"تنهد محمد قائلاً:
"
10	"أغمي عليها والأستاذ رءوف معاها في المستشفى.
"
11	"لا حول ولا قوة الا بالله. ربنا يصبرها. الضنا غالي مهما عمل وهي كانت روحها فيه.
"
12	"قال محمد:
"
13	"المهم دلوقت هنقول لسعاد ولا مش وقته؟
"
14	"قالت جليلة:
"
15	"مش عارفة ياابني سيبها للظروف، احنا ماصدقنا انها فاقت. ده الروح ردت فينا من تاني.
"
16	"حانت منه نظرة إليها من خلال نافذة حجرة العناية فوجد الطبيب يفحصها باهتمام. تذكر حين كان يطالعها من خلال هذه النافذة فوجدها تحرك يدها، شعر بأنه يتوهم. أمنياته تهيئ له ذلك ربما، ولكن ماان فتحت عيناها وصوبتها تجاهه مباشرة حتى شعر بروحه المسحوبة تعود إليه وتبعث الحياة في جسده، أسرع يستدعي الطبيب والأهل وهاهو منذ نصف ساعة ينتظر خروج الطبيب ليطمأنهم عليها.
"
17	"خرج الطبيب بالفعل من غرفة العناية المركزة يقول لتلك الوجوه التي تطلعت إليه بترقب:
"
18	"مدام سعاد فاقت صحيح بس لسة محتاجة راحة، مسموح لفرد منكم بس بالزيارة، ولمدة ربع ساعة بالكتير. الممرضة هتسألها عن اللي حابة تشوفه وتبلغكم. ياريت نلتزم بالتعليمات عشان مصلحة المريضة.
"
19	"هز الجميع رءوسهم شاكرين الطبيب قبل أن يغادر وهم ينتظرون الممرضة التي ستخبرهم أي منهم سيحظي بزيارتها.
"
20	"خرجت الممرضة تقول لهم أن المريضة تريد رؤية السيدة صفية فأخبروها أنها غير موجودة، طلبت منهم أن يختاروا من بينهم إذاً فتركوا والدتها تدلف إليها يدركون كم ترغب في أن تكون حدها تطلب منها الغفران لذنب اقترفته يداها حين تركت زوجها يفعل مايريده بطفلتيها دون أن تتخذ موقفاً ينقذهما من براثنه.
"
21	"احتضنت حورية إبنتها قائلة بلهفة:
"
22	"وحشتيني ياآيات. منهم لله كانوا عايزين يحرموني منك.
"
23	"متخافيش عليا ياماما أنا أهو قدامك. بخير وزي الفل.
"
24	"طالعت حورية بامتنان طاهر الذي يقف على مقربة منهم يطالعهم بحنان قائلة:
"
25	"كتر خيرك ياابني، انا مش عارفة من غيرك كنا عملنا إيه؟
"
26	"متقوليش كدة ياماما، انا كنت بحمي روحي ماهي آيات تبقى روحي وانتِ عارفة.
"
27	"خرجت آيات من حضنها قائلة:
"
28	"لو شفتي أنقذني ازاي ياماما كنت قلتِ خطيب بنتك بطل. حركات ورصاص وآكشن ولا أبطال الروايات.
"
29	"ربنا يحميه.
"
30	"ثم حدجتها بنظرة فاحصة قبل أن تقول:.
"
31	"مش رأفت وعصام دخلوا السجن. لسة مكملة في التمثيلية دي ليه يا آيات؟
"
32	"طالعها طاهر بدهشة بينما قالت آيات بصدمة:
"
33	"انتِ كنتِ عارفة؟
"
34	"سمعتك وانتِ بتكلميه لما قلتيلي حد في النادي بيضايقك.
"
35	"قطبت آيات جبينها قائلة:
"
36	"وايه اللي سكتك لحد دلوقت؟
"
37	"احساسي انه بيحبك. شفت الحب في عينيه من أول لحظة. شفت اهتمامه بيكِ وبكل حاجة بتحبيها. قلت حبه هيخليكي تحبيه وده اللي حصل مش كدة؟ طمنيني وقوليلي انك بجد مكملة عشان بتحبيه. عشانك انتِ مش عشان أي حد تاني.
"
38	"ظهرت مشاعرها على وجهها وهي تستدير وتطالع طاهر تمد يدها إليه فتشابكت أناملهما علي الفور يقترب منها وهي تقول بحب:.
"
39	"هو الإنسان اللي حلمت بيه واتمنيته وكفرت بوجوده لغاية مادخل حياتي ورجعلي إيماني بإن الحب لسة موجود والراجل اللي بيحب من قلبه ومستعد يضحي بحياته عشان حبيبته لسة موجود. وقتها بس عرفت انه يستاهل قلبي وسلمتهوله من غير شروط.
"
40	"جاست عيناه على ملامحها بحب همس به جهراً قائلاً:
"
41	"بحبك ياآيات.
"
42	"أنا كمان بحبك.
"
43	"ابتسمت حورية بحنان قائلة:
"
44	"ربنا يهنيكم ياولادي. الفرح امتى بقى؟ أنا عايزة أحفاد بسرعة.
"
45	"رفع طاهر حاجبيه مشيراً إلى كلمات أمها لتطرق آيات رأسها بخجل قائلة:
"
46	"حددوا الميعاد وأنا موافقة.
"
47	"ايه ده؟موافقة ببساطة كدة؟ يلا ياماما بسرعة نحدد قبل ماترجع في كلامها.
"
48	"ابتسمت حورية قائلة:
"
49	"إيه رأيكم في آخر الشهر؟ أظن مناسب؟
"
50	"مناسب جداً حتى ألحق أوضب عش الزوجية.
"
51	"قطبت آيات جبينها قائلة:
"
52	"طاهر انا مش هقدر أسيب الفيلا وأبعد عن ماما، أنا..
"
53	"قاطعها وهو يطالعها بحب قائلاً:.
"
54	"وتفتكري اني ممكن أبعدك خطوتين عنها وروحك فيها؟ ماقالتلك مهتم بيكِ وباللي بتحبيه. انتِ مخدتيش بالك ولا ايه؟ أنا قصدي الدور التاني، هوضبه على ذوقنا ياحبيبتي.
"
55	"ابتسمت بحب تطالعه بنظرة جعلته يرغب في إتمام زيجتهما في التو واللحظة ولكن يمنعه انشغال جده ببعض الأشياء في الوقت الحالي وانهاء كتابه حتى يتفرغ لها تماماً ويسعدها كما أراد وتمني.
"
56	"أظن دلوقتي بعد ما اطمنتي على صاحبتك نقدر نرجع اسكندرية ونفرح ماما بخبر ارتباطنا؟
"
57	"تقدر تسافر انت وانا هحصلك، مش هقدر أسافر قبل مااقعد معاها ونتكلم. صحيح هي فاقت بس لسة مطمنتش عليها ياماهر. انت متعرفش سعاد بالنسبة لي ايه.
"
58	"انتِ كمان متعرفيش انتِ بالنسبة لي ايه. يعني مش ممكن هسيبك لوحدك وأسافر مهما حصل. رغم إن ماما وحشتني هي وصلاح بس أمري لله استنى معاكِ لحد ماتتطمني عليها خالص وبعدين نسافر.
"
59	"انا كمان الست كريمة وصلاح وحشوني. طب ايه رأيك نسافر دلوقت نشوفهم ونطمن عليهم ونرجع بكرة تكون الزيارة بقت مسموحة. ولا هتعبك؟
"
60	"ولاتعب ولا حاجة. وبعدين حتى لو هتتعبيني فالتعب يهون عشان خاطرك يامروتي.
"
61	"ماهر.
"
62	"عيون ماهر.
"
63	"بحباااااااك.
"
64	"ابتسم قائلا:
"
65	"اهو عشان الكلمة دي أنا مستعد أعمل أي حاجة ياحبيبتي.
"
66	"ابتسمت بحب وهي تطالعه، تدرك أن القدر ابتسم لها أخيراً وأن ماظنته بالبداية شراً آل إلى خير كثير بإذن الله.
"
67	"ازيك دلوقت ياسعاد؟
"
68	"أطرقت سعاد برأسها قائلة:
"
69	"بخير يامحمد. الحمد لله على كل حال. ربنا نجاني بأعجوبة هفضل شاكراه عليها عمر بحاله.
"
70	"الحمد لله. ربنا نجاكي عشان خاطرنا كلنا.
"
71	"رفعت إليه عينان ممتنتان وهي تقول:
"
72	"أنا مش عارفة أشكرك ازاي على الدم اللي اتبرعتلي بيه. أنقذت حياتي كتر خيرك.
"
73	"تأمل مقلتيها بحب قائلاً:.
"
74	"تشكريني؟ هو انتِ مش عارفة غلاوتك عندنا. مش عارفة غلاوتك في قلبي عاملة ازاي؟ مش عارفة بحبك قد ايه؟ ده لو كان جرالك حاجة كنت مت ياسعاد. نفسك في الدنيا كفاية قوي عشان أكون مرتاح وراضي.
"
75	"محمد أنا...
"
76	"متقوليش حاجة دلوقت. قومي بالسلامة ونوري بيتك وبعدين هيكون لينا كلام تاني مع بعض. أهم حاجة دلوقت تشدي حيلك لأننا كلنا مستنيينك ترجعي لحياتنا من تاني.
"
77	"نظرت إليه بعيون ممتنة قبل أن تقول:.
"
78	"ماما صفية أخبارها ايه دلوقت؟
"
79	"أحسن الحمد لله، انا روحتلها واطمنت عليها بنفسي.
"
80	"أستاذ رءوف كتر خيره مش سايبها لوحدها أبداً.
"
81	"أطرقت برأسها قائلة:
"
82	"راجل طيب قوي ربنا يبارك فيه ربنا دخله حياة ماما صفية في الوقت المناسب، أنا مش عارفة من غيره كانت هتستحمل اللي حصلها من....
"
83	"صمتت لا تستطيع نطق اسمه علي شفتيها دون أن تشعر بألم حارق بقلبها، لتجده يمسك يدها فرفعت عيناها إليه فرأته يتطلع إلى عينيها بحنان قائلاً:.
"
84	"انسيه وانسى اللي عمله فيكِ. هو أخد جزاؤه خلاص. أهم حاجة دلوقت تفكري في المستقبل. في بنتك. في نفسك. في حياتك اللي بإذن الله هتكون أحسن.
"
85	"همست:
"
86	"انت لسة هتسافر؟
"
87	"ازاي أسافر وأسيبك دلوقت؟ ده حتى القدر مهنش عليه يفرقنا ياسعاد. أنا جنبك وهفضل طول عمري جنبك مهما حصل.
"
88	"ضمت أناملها يده، تطالعه بنظرة رأي بهما نظرة أراد أن يصدقها بكل جوارحه فإن صدقت فماهو إلا بعض الوقت وتصبح له.
"
89	"لمّا الجمال يوصل لقمة مداه.
"
90	"ويلمس طرف ثوبك يعترف إنه انتهى
"
91	"ولولا الكمال ما يِنسب إلا لله
"
92	"كان اِتجه صوبك يا سدرة المنتهى
"
93	"لما الرجولة توصل لقمة مداها
"
94	"وتلمس طرف ثوبك تعترف إنها انتهت
"
95	"حتى البطولة إنت نجمة في سماها
"
96	"نجمة تزين دروبك فيك الخصال اتجمعت
"
97	"والورد لملم وراقه كفكف عبيره
"
98	"والعطر يحكي لرفاقه صابته غيرة
"
99	"والندى لما اهتدى غسل ذنوبه وابتدا
"
100	"ياخذ شكل ماسة على تاج الأميرة
"
101	"والورد لملم وراقه كفكف عبيره
"
102	"والعطر يحكي لرفاقه صابته غيرة.
"
103	"والندى لما اهتدى غسل ذنوبه وابتدا
"
104	"يتنفس أنفاسك يا رقة إحساسك
"
105	"ماهر متبصليش بالشكل ده، الناس كلها بتبصلنا.
"
106	"وهي فيها ايه لما الواحد يفضل باصص لمراته اللي كان بيعد الثواني عشان تكون على ذمته. هو عيب ولا حرام؟
"
107	"قالت بخجل:
"
108	"لأ. لا هو عيب ولا حرام بس يكسف؟
"
109	"أمال لو قلتلك نفسي أعمل إيه دلوقت. ده أنتِ هتموتي من الكسوف بقي.
"
110	"اتسعت عيناها باستنكار قائلة:
"
111	"ماهر اياك. انت مجنون وتعملها.
"
112	"رفع حاجبه بخبث قائلا:.
"
113	"أعمل إيه ها؟ دماغك راحت فين بس؟ انا كان قصدي أشيلك وألف بيكِ. لكن مادام فكرتي فيها يبقى توكلنا على الله.
"
114	"اقترب منها فعادت برأسها للوراء قائلة:
"
115	"ماهر.
"
116	"خلاص هستني لما نروح البيت وساعتها...
"
117	"لم يكمل كلماته وإنما وصلتها أفكاره من خلال عينيه لتطرق برآسها خجلا وقد احمرت وجنتاها بقوة، ليبتسم بحب وهو يدرك كم أصابها بالخجل، يعشق رقتها وخجلها تماماً كما يعشق قوتها، يدرك انها مزيجاً رائعاً من كل شيء. فتاة لم يرى مثلها من قبل سلبته عقله قبل قلبه لتصبح عن جدارة حبيبته وزوجته.
"
118	"في مكان قريب مال محمد علي أذن سعاد يقول بحنان:
"
119	"يعني مش آن الأوان ياسعاد؟
"
120	"طالعته بحيرة فقال:.
"
121	"حفيد عم رءوف اتجوز البنت اللي بيحبها وصاحبتك اتجوزت الراجل اللي بيحبه، ده حتى عم رءوف قدر يقنع الست صفية بمشاعره ناحيتها ويتجوزوا. أنا بقى موقعي ايه من الإعراب ياأستاذة.
"
122	"فاعل مرفوع بالضمة.
"
123	"انتِ هتهزري؟!
"
124	"أعمل إيه طيب؟ ماانت مستعجل وأنا لسة...
"
125	"قاطعها قائلا:
"
126	"لسة إيه ياسعاد؟ مش متأكدة من مشاعرك؟
"
127	"هزت رأسها نفياً قائلة:
"
128	"بالعكس. متأكدة جداً.
"
129	"أمال إيه المشكلة؟
"
130	"ماما صفية. وتقى. ووضع بابا بعد مااتشل وماما رجعتله عشان تاخد بالها منه. حاسة ان لسة شوية على مانقوم بالخطوة دي.
"
131	"طنط صفية هي نفسها اللي شافت ان الحياة لازم تستمر ووافقت تبتدي من جديد مع حد بيحبها، تقي وبتحبني وهتفرح قوي لو عرفت اني هتجوزك وهكون لها الأب اللي اتمنيته، أما والدك فحالته مستقرة لا هتتقدم ولا هتتأخر ومامتك جنبه وآخدة بالها منه يبقى فين المشكلة. بالعكس انا شايف الوضع محتاج فرحة بجد تبدل حالة الحزن اللي موجودة في العيلة. وبعدين أنا مبقتش قادر أبعد عنك ثانية واحدة، اللي كان واقف مابينا راح، ضيعنا كتير ومش عايزين نضيع أكتر. ها. إيه رأيك؟
"
132	"طالعته للحظات بتردد قبل أن تلمح التوق في عينيه لتلبي أمنيته بإبتسامة رقيقة وهزة من رأسها، كاد يهلل على إثرها ولكنه تمالك نفسه واكتفي بإبتسامة سعيدة واسعة ليمسك يدها بحب فأطبقت بأناملها عليه تتسع ابتسامتها الجميلة بدورها.
"
133	"كانت تداعب بأناملها صدره العاري بعد وقت حميمي اشتعلت فيه مشاعر العشق فألهبت قلوبهم بنار لا تحرقهم بل تزيدهم ظمأ للمزيد. سحب يدها لتعتليه فتطلعت إليه قائلة بدلال:
"
134	"طاهر احنا لسة..
"
135	"صمتت بخجل فرفع حاجبه مشاكساً وهو يقول:
"
136	"لسة إيه؟
"
137	"متكسفنيش بقى وقولي احنا هننزل مصر امتى؟ ماما وحشتني بقالنا شهر هنا. نفسي أشوفها فيس تو فيس.
"
138	"اممم. زهقتي مني؟
"
139	"أسرعت تقول:
"
140	"لأ طبعاً بس هي كمان وحشتني.
"
141	"رفع يده يعيد خصلة سقطت على وجهها إلى خلف أذنيها قائلاً:.
"
142	"هي كمان وحشتني ووحشني جدي رءوف، أقولك تعالي نلغي رحلة الجندول في البندقية اللي كنا رايحينها بكرة والكونسرت بتاعة ألحان بيتهوفن اللي كنت حاجزها في الأوبرا آخر الأسبوع و...
"
143	"استنى استنى تلغي ايه؟لأ. مفيهاش حاجة لما نأجل سفرنا مصر أسبوع كمان.
"
144	"طيب وماما؟
"
145	"أكلمها فيديو
"
146	"طب وجدي؟
"
147	"كلمه فيديو.
"
148	"بس مصر وحشت..
"
149	"مالت تصمته عن الكلام بقبلة تحولت إلى قبلات نسي معها كل شيء وتذكر فقط عشقهما، هذا الذي بدأ بنظرة ثم كلمات في كتاب أحمر تبعه لقاء وتمثيلية كانت نهايتها حقيقة سعيدة للجميع.
"
150	"تمت
"
1	"كانت في طريقها للخارج لتتوقف فجأة حين تناهي إلى مسامعها اسمها، اقتربت من حجرة المكتب لتسمع عمها يقول بغضب:
"
2	"وطي صوتك يابني آدم انت هتفضحنا.
"
3	"ماهي حاجة تفور الدم، مش عارف ازاي ماقدرتش تعمل أي حاجة تبوظ بيها الجوازة دي على ماأرجع من السفر، شكلك كبرت ومبقتش رأفت بتاع زمان.
"
4	"عيب ياولد.
"
5	"نهره والده ثم اردف بحنق:.
"
6	"الأمور متتاخدش كدة، محتاجة ترتيب وتخطيط. اي تصرف كان هيصدر مني كان هيكون قصاده عند من ناحيتها، آيات مش بنت ضعيفة سهل نسيطر عليها ونضمها تحت جناحنا، لأ دي بنت ذكية وشاكة فينا أساساً مش عايز أأكدلها ان احنا طمعانين في فلوسها.
"
7	"تقوم تسيبها لحتة الكاتب ده يكوش عليها وعلى الفلوس.
"
8	"لأ طبعاً. مفيش حد فينا معندوش أسرار قذرة مخبيها ومهمتنا نكتشف أسراره ونوقعه في شر أعماله.
"
9	"وافرض مفيش قاذورات في حياته.
"
10	"نخترعله مش قضية يعني، نظبطله بنت ترمي بلاها عليه أو نطلع إشاعة انه بيقتبس من الأفلام والمسلسلات وفضيحة ورا التانية هتسيبه البنت. انت عارف انها مبتكرهش في حياتها قد الكذب والخيانة ووقتها يكون صدرنا هو الصدر الحنين ليها، اللي لا هتخاف منه ولا تفتكره طمعان فيها.
"
11	"وافرض بعد كل ده فضلت متمسكة بيه، انت مشوفتهمش بيبصوا لبعض ازاي امبارح ولا كأنهم روميو وجولييت القرن الواحد والعشرين.
"
12	"لو حصل ده يبقى يحصلوا حبايبهم.
"
13	"حبايبهم!
"
14	"روميو وجولييت ياأخويا، نخطف البنت و نقتلها وساعتها أمها تورثها وتموت بحسرتها فتتنقل الثروة لينا.
"
15	"وطاهر هيسكت، هيدور ورا موتها طبعا.
"
16	"ساعتها يحصلها مش قلتلك روميو وجولييت.
"
17	"ليضحك رأفت ضحكة شريرة شاركه فيها عصام فاسرعت آيات تغادر المنزل، يرتجف جسدها بالكامل وما إن جلست بسيارتها حتى اخذت هاتفها وطلبت بأنامل مرتعشة رقم طاهر وما إن أجابها حتي قالت بخوف:
"
18	"إلحقني ياطاهر.
"
19	"وقف ماهر أمام النافذة العريضة لمنزله يشاهد مايحدث بالحديقة بملامح جامدة، لقد تخلت والدته عن عزلتها وجلوسها في حجرتها لتنزل إلى الحديقة وتلعب مع مروة و الصغير، يتساءل هل تعلقها بهما في صالحها أم لا؟ مما لاشك فيه أن البسمة عادت لشفتي والدته وتورد وجهها مجددا وأظهرت تحسن في حالتها ولكن ماذا بعد؟ لا يعلم بعد نوايا هذه الفتاة؟ في الظاهر تبدو فتاة لطيفة رقيقة بقلب طيب ولكن ماذا ان كان كل ذلك جزء من فنانة بارعة التمثيل؟ لن تكون الأولى أو الأخيرة. يرغبن في ماله، خدعته احداهن ذات مرة ومن وقتها لا يأمن لامرأة قط، يصادق ربما ولكن يحب ويسلم قلبه. ذاك من رابع المستحيلات.
"
20	"سقطت أرضاً قطعة القماش التي تضعها والدته على قدمها، كاد ان يهرع إليها ولكنه توقف حين رآها تركع أمام والدته ترفعها وتضعها على قدميها بحنان، تبتسم لها ابتسامة رائعة سارعت من خفقاته، قالت أمه شيئاً ما فاغروقت عينا مروة بالدموع قبل أن تهمس ببضع كلمات، ربتت والدته على رأس مروة بحنان. تباً ماالذي تفعله هذه الفتاة؟ تحوز على قلب والدته بأفعالها التمثيلية.
"
21	"صرخ به قلبه.
"
22	"اتقِ الله ياماهر بداخلك تشعر بأنها ذات قلب نقي وسريرة صافية.
"
23	"لست متأكداً من ذلك؟
"
24	"لماذا اذا أرادت العمل ولم ترتضي المال منك؟
"
25	"تلعب بمهارة.
"
26	"تحاول خداع نفسك بهذه الأفكار عنها، تعلم انك منجذب إليها. يُشعرك احساسك تجاهها بالضعف أليس كذلك؟
"
27	"بالطبع لا. ومن هذه الفتاة لأحبها؟ إن أغني الفتيات واكثرهن جازبية يترمين تحت قدمي ولا أعيرهن انتباهاً.
"
28	"هي تختلف عن الأخريات. ترعي طفل صغير ورغم فقرها لم تتخلى عنه.
"
29	"طمعاً في ماله. أخبرتك.
"
30	"ردد كثيرا هذه الأفكار حتى تُبعدها عن طريقك وطريقي ولكني أؤكد لك. خرج الأمر من يدك وصار مفتاحي في يدها من أول نظرة بريئة طالعتك بها.
"
31	"أيها اللعين. لم تهوى قط من اول نظرة. فلمَ هي ولمَ الآن؟
"
32	"لإنها تستحق.
"
33	"عند هذه النقطة لم يستطع تمالك نفسه فضرب قبضته في النافذة غضباً لتتحطم على الفور وتجرح يده، لعن مجدداً وهو يسحب منديلاً من جيبه ويلف به جرحه ثم يمشي بخطوات غاضبة تجاه الحديقة يقول بصوت يحمل نبرات اتهام:
"
34	"ميعادك مع الدرس جه ياأستاذة ولا رجعتي في كلامك وحابة تقعدي في خير ابن أختك؟
"
35	"ماهر!
"
36	"نهرته والدته فربتت مروة على يدها بحنان ثم استقامت تقول ببرود:
"
37	"لأ مرجعتش في كلامي ياأستاذ ماهر. انا جاهزة.
"
38	"تعالي ورايا.
"
39	"سبقها فأرسلت لها السيدة كريمة نظرة آسفة قائلة:
"
40	"متزعليش منه يابنتي، انا مش عارفة جراله إيه؟
"
41	"ولا يهمك ياكريمة هانم. انا مش زعلانة. قبل ماامشي هندهلك دادة منيرة عشان تطلعك الأوضة وتفضل مع صلاح.
"
42	"لأ سيبيني ألعب مع صلاح شوية كمان.
"
43	"انتِ تعبتي النهاردة بلاش ترهقي نفسك أكتر من كدة، صلاح محتاجلك. لازم تحافظي على نفسك عشانه.
"
44	"شعرت كريمة لأول مرة بالحب والحنان من أحد غير أولادها، مست قلبها بقوة مشاعر مروة لتهز رأسها بابتسامة تقول بتأثر:
"
45	"طيب يابنتي اندهيهالي.
"
46	"أسرعت مروة تنادي الخادمة بينما تتابعها السيدة كريمة بحب تقول هامسة:
"
47	"ياريتني اديت أختك فرصة ورضيت أقابلها زي ماابني الله يرحمه ماكان طالب مني. الأصل بيبان يامروة وانتوا من بيت أصل، كنت فاكرة الأصل بالمال طلع الأصل بالأخلاق ميغيروش ضيق الحال.
"
48	"ابتسمت سعاد وهي ترى تقي تختطف الكرة من محمد وتهرب منه تجاه البحر ليجري خلفها حتى التقطها قبل أن تلمس قدميها الماء، يدغدغها فتضحك تقي بقوة قبل أن ينزلها مجدداً لتهرب منه، لم ترى تقي تضحك وتلعب هكذا منذ مدة طويلة، ظنت ان طفلتها نسيت عفوية الأطفال وبرائتهم، تنكمش خائفة ما ان يدلف أباها من الباب وحتى خروجه وكانها تخشي أن ينزلها جزء من عقاب ينزله بأمها أمامها دون ضمير او رحمة. تنهدت. للحظة تمنت لو كان والد تقي مثل محمد. رجل ذو أخلاق متفهم ومرح يبعث في الجو دفء العائلة وفي القلب ابتسامة تظهر على الوجوه، رجل ما إن تفكر في المرأة التي سيتخذها زوجة حتى تغبطها من كل قلبها. مجدداً تلك الغصة بحلقها حين تفكر في زواج ابن خالتها، هذه المرة لن تحاول نفض مشاعرها وإنما ستحاول الوصول إلى أسبابها مهما كلفها الأمر.
"
49	"مكنتش أعرف انك رسامة كويسة قوي كدة.
"
50	"اغلقت دفتر الرسم الذي رسمت فيه مشهد تقي وهي تلعب مع محمد، تقول بلا مبالاة:
"
51	"دي هواية قديمة كنت نسيتها بس المناظر هنا تسحر خليتني ارجع للرسم من تاني.
"
52	"وياتري ايه اللي يسحر في اللي رسمتيه دلوقتي؟
"
53	"جو العائلة الذي افتقده. حاولت الهاءه عن رسوماتها قائلة:
"
54	"اخبار خالتي إيه؟ مش قادرة أصدق إنها سابتك تسافر وتسيبها لوحدها كدة من سكات.
"
55	"نجحت في تشتيت انتباه بالفعل وهو يقول بحماس:.
"
56	"لأ ميغركيش. ابن خالتك مقنع قوي لما بيحب.
"
57	"طيب ياأستاذ مقنع، عايزاك تقنع تقي نروح نتابع مع الدكتور اللي رشحهولي دكتور فتحي هنا. خايفة ياسيدي من الحقنة. مش عايزة تاخدها تاني.
"
58	"انا مستعد أقنعها بالدكتور والحقنة وكل اللي أنتِ عايزاه بشرط. تقبلي عزومتي ع العشا برة.
"
59	"مش هينفع أصل..
"
60	"قال بمرح:.
"
61	"من غير أصل ولا فصل. وافقي ياأبلة سعاد خليني أقوم بالمهمة الخطيرة دي، ده تقي ودكتور وحقن يعني شغل كبير قوي. وافقي بقى خليني أقدح زناد فكري.
"
62	"ضحكت قائلة:
"
63	"فكرتني بمروة وحشتني بنت الإيه. ايه رأيك نتصل بيها تيجي تتعشى معانا؟
"
64	"معنديش مانع طبعا.
"
65	"يبقى اتفقنا. روح انت بقى اقنع تقي وأنا هكلم مروة.
"
66	"ادي التحية العسكرية قائلاً:
"
67	"تمام يافندم.
"
68	"ثم اسرع باتجاه تقي التي كانت تبني قلعة من الرمال لتبتسم سعاد قبل أن تمسك هاتفها وتتصل بصديقتها، تطالع صغيرتها التي علت ضحكاتها مجدداً تتمنى لو دامت ضحكاتها للأبد.
"
69	"تمام ياسعاد، مش هتأخر بإذن الله. هروح بعد الدرس بس أأكل صلاح وأغيرله وأنيمه وآجي علطول. سلميلي على محمد.
"
70	"من هذا المحمد مجدداً؟ ولماذا تنطق اسمه بأريحية هكذا؟ والأدهي لماذا تثور الدماء في جسده الآن و تصيبه بألم شديد بالرأس.
"
71	"انتِ خارجة؟
"
72	"أكيد سمعت مش محتاجة سؤال يعني.
"
73	"تثير حنقه ردودها ليقول بحدة:
"
74	"لما أسألك تجاوبي بأدب.
"
75	"وانت شايفني بجاوب ازاي يعني؟
"
76	"مروة متستفزنيش.
"
77	"انتفضت من نبراته الغاضبة ونطقه اسمها مجرداً، ظهر الخوف على ملامحها فلعن ضيق خُلقه. حاول أن يهدئ من حدة نبراته قائلا:
"
78	"خارجة رايحة فين ومع مين؟
"
79	"أستاذ ماهر. حضرتك ملكش أي حق تسألني خارجة فين او مع مين. دي حياتي الشخصية وأنا حرة فيها. كل اللي ليك عندي اني اكون في البيت قبل الساعة عشرة.
"
80	"مجددا تثير حنقه بردودها وهذه المرة لم يستطع كبح لجام انفعاله فاوقف السيارة فجأة حتى أصدر اطارها صريراً عالمياً وهو يضرب المقود بقوة. بقدر مااخافها ذلك إلا انها وجدت نفسها تطالع يده التي نزف جرحها، تقول بهلع:.
"
81	"انت بتنزف. استنى معايا مطهر ولزقة هعقمهولك بس لازم تروح المستشفى حالاً.
"
82	"عقد حاجبيه وخوفها الشديد يصل إليه من خلال نبراتها وارتعاشة يدها وهي تبحث في حقيبتها ثم تخرج المعقم واللاصقة الطبية، تمسك يده بعفوية تُزيل منديله، تعقد حاجبيه وهي ترى الجرح النازف تعقمه بسرعة وتضع اللاصقة عليه وهي تقول:
"
83	"مش لازم تسكت على جرح عميق بالشكل ده، ودينا أقرب مستشفى عشان..
"
84	"وجد نفسه يمسك يدها قائلاً:
"
85	"اهدي ده مجرد جرح بسيط.
"
86	"رفعت إليه عينان مغروقتان بالدموع أصابتاه في الصميم وهي تقول بألم:.
"
87	"متستهونش بالجرح الصغير لان الإهمال بيكبره. كان لية اخت صغيرة وقعت و انجرحت في جنبها واحنا بنلعب في الشارع، ربطنالها الجرح وخفنا تقول لماما عشان متعاقبناش بعدم نزول الشارع تاني، تفكير أطفال. مكناش نعرف ان الغلطة دي هتدفع تمنها علا اللي سخنت بالليل جامد فضلت ماما تعملها كمادات ولما الحرارة منزلتش اخدتها ماما المستشفى الصبح بس ملحقوهاش. جالها جلطة والحالة اتدهورت و ماتت، الدكتور قال لماما ان جالها تسمم من جرحها وان كان لازم يتلحق في وقته. موت علا ساب أثر في ارواحنا كلها. ماما بقت تجري بينا على المستشفى أول مانتعب حتى لو تعب بسيط وانا واختي بقى في شنطتنا دايما أدوات تطهير الجروح ولو بس انجرحنا جرح بسيط بقينا برضه بنجري على المستشفى وكأن الجرح ارتبط بالموت والخوف منه أصبح لعنة بتطاردنا.
"
88	"أنتِ ومها عشتوا مع احساس كبير بالخوف والذنب مش كدة؟
"
89	"مهما حاولت اقنع نفسي ان احنا كنا أطفال ومش فاهمين. مهما قلت ده عمرها وخلاص كان خلص بلاقي كلمة بتسيطر على عقلي وقتها. ماذا لو؟
"
90	"لو كنت قلت لأمي على جرح علا ومخفتش.
"
91	"لو كانت أمي خدتها للمستشفى أول ما سخنت.
"
92	"كانت هتبقى معايا دلوقتي. مش كدة؟
"
93	"بلاش تفكري بالشكل ده أنتِ قلتيها بنفسك عمرها وخلص. لفترة فكرت زيك بالظبط ونفس السؤال بيطاردني.
"
94	"ماذا لو..
"
95	"لو كنت وافقت على جواز صلاح من مها؟
"
96	"لو كنت رضيت ييجوا يعيشوا معانا؟
"
97	"لو مكنتش متأثر بتجربة قديمة فاشلة خليتني أرفض بشدة وأبعد أخويا ومراته عننا. كان هيكون موجود وعايش وسطنا. الأفكار دي كانت هتجنني لحد مابدات اقنع نفسي بفكرة ان ده عمره عشان اقدر أكمل. وانه حتى لو كان بينا كان في الوقت ده هيقابل وجه كريم. ربنا قال ولو كنتم في بروج محصنة.
"
98	"مسحت دموع سقطت على وجنتها قائلة:.
"
99	"معاك حق. الله يرحمهم ويصبرنا على فراقهم. بس كلامك ده ميمنعش انك لازم تروح المستشفى حالا. الجرح عميق ومحتاج غرز.
"
100	"لكن ميعادنا مع..
"
101	"قاطعته قائلة:
"
102	"يتأجل ساعة. صحتك أهم.
"
103	"طالعها بنظرة طويلة أربكتها وكأنه يراها للمرة الأولى ربما بينما هي بدورها تعجبت من شعورها الآن تجاهه. ظنت انه شخص بغيض متكبر لا يشعر ولكنها اكتشفت لتوها كم يحمل نفساً رقيقة حساسة خلف مظهره البارد، اكتشفت شخصاً قد تنجذب إليه وهذا ماأخافها بقوة، تنحنح ماهر وكأنه يستفيق من مشاعر ملكته في تلك اللحظة قائلاً:
"
104	"فيه دكتور صاحبي قريب من هنا هنروحله وبعدين نروح لعماد وبنته. اتفقنا؟
"
105	"هزت رأسها ليعاود القيادة بينما هذه المرة لم تتابع الطريق فقط بل وجدت نفسها تختلس النظر إليه وكلما فعلت اكتشفت به شيء يجذبها بقوة، حتى حركات يديه وانعقادة حاجبيه وهو يركز على الطريق. أمامهما.
"
106	"بتتكلم جد ياسي رءوف. أشرف هيتعالج وهيبقي كويس؟
"
107	"آه والله زي مابقولك كدة. وافق على دخوله المصحة عشان يتعالج وبعد مايبقى كويس بإذن الله هشغله في مصنعي وهييجي لحد عندك يبوس ايدك ويقولك سامحيني ياأمي.
"
108	"يااااه. ياريت لو الأحلام دي تتحقق ده انا وقتها أموت وأنا راضية ومش خايفة عليه.
"
109	"بعيد الشر عنك.
"
110	"قالها بلهفة فطالعته بحيرة ليتنحنح قائلاً باضطراب:
"
111	"احمم. اهو انتوا كدة ياستات في عز الفرح تنكدوا. ايه اللي جاب سيرة الموت دلوقتي؟طب بذمتك كدة عايزة تموتي وتسبيني لوحدي قصدي تسيبينا لوحدنا بعد مااتعودنا عليكي؟
"
112	"الموت علينا حق ياسي رءوف هو انا يعني هخلّد في الدنيا؟
"
113	"يادي سيرة الموت اللي مسكتي فيها. بقولك ايه ياست صفية، ده وقت الاحتفال. تعالي أعزمك على حاجة في الكافتيريا اللي هناك دي واهو بالمرة تحكيلي عملتي ايه من غيري امبارح؟ يعني مش كنتِ جيتي الخطوبة ونورتينا.
"
114	"معلش بقى تتعوض في الفرح. انت عارف مليش في جو الحفلات ده. الحفلة بالنسبة لي اني اقعد في ركن وأسمع الست زي زمان لكن الخبط والرزع ده مليش فيه. انا ست بتحب الست.
"
115	"تنهد هامساً:
"
116	"وانا بحب الست.
"
117	"بتحب مين ياسي رءوف؟
"
118	"الست ام كلثوم ياست كريمة تعالي نتغدى وهخلي الواد عزيز يشغلنا انت عمري.
"
119	"ياريت ياسي رءوف بحب الأغنية دي قوي بتفكرني بالمرحوم. كان دايماً يغنيهالي.
"
120	"هتشل ياربي. هتشل.
"
121	"بتقول حاجة ياأخويا.
"
122	"مبقولش ياست صفية مبقولش. قدامي ياآخرة صبري.
"
123	"دلفت إلى المطعم ووقفت على بابه تتطلع إلى المكان باحثة عن أحدهم، أشار إليها فتقدمت بسرعة تجاهه ليقول ما إن أصبحت امامه:
"
124	"خير ياآيات طمنيني، صوتك رعبني.
"
125	"جلست قائلة:
"
126	"خليني اقعد الأول وآخد نفسي، انا مش قادرة أملك اعصابي من ساعتها ومش عارفة ازاي سقت العربية لحد هنا؟
"
127	"ايه اللي حصل ورعبك بالشكل ده؟
"
128	"قولي الأول ايه اللي خلاك تختار المطعم ده بالذات تعرف انه لغاية سنة فاتت كان مطعمي المفضل واللي بزوره دايماً في يوم أجازتي. وحشني المكان قوي.
"
129	"آيات ادخلي في الموضوع علطول، انا أعصابي على آخرها ومش متحمل.
"
130	"خلاص اهدي بس هقولك. عمي رأفت وعصام.
"
131	"مالهم؟
"
132	"عايزين يفرقوا بينا ولومقدروش هيخطفوني ويقتلوني.
"
133	"لتتسع عينا طاهر بقوة.
"
