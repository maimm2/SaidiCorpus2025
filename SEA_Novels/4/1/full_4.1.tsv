line	text
1	"- حاضرتك عايزنى في حاجه يادكتور؟
"
2	"قالتها بعمليه ورسميه وهي واقفه قدامه بوش جامد وغامض
"
3	"تجاهل هو لهجتها الغريبه واتكلم بحسم: ادخلى واجفلى الباب وراكى
"
4	"حاولت تبقى طبيعيه وماتخليش الخوف اللى جواها يظهر قدامه فدخلت بهدوء وردت الباب لكنها اترددت انها تقفله. وقبل ماتلف بدماغها ناحيته فجأه لقت ايد قويه بتقفل باب المكتب بقوه
"
5	"- الجفل يكون كده. انتى خايفه عالباب.
"
6	"قالها الاخيره وعينه في عينها. والمسافه مابينهم قريبه جداً. اربكها بزياده وماقدرتس تنطق بكلمه. دى ماخدتش ثانيه في ترددها. امتى قام من مكانه وبسرعه دى بس. لكنه كان كريم لما رجع على طول وقعد مكانه ورا المكتب حتى عشان تقدر تتنفس
"
7	"- هاتفضلى واجفه مكانك
"
8	"جمعت شجاعتها وسألته: انت كنت عايزنى ليه؟
"
9	"قام من مكانه ووقف قصادها يسألها
"
10	"- انتى مالك؟!
"
11	"نهال عملت انها مش فاهمه: مالى كيف يعنى؟!
"
12	"مدحت بانفعال واضح: انتى هتستهبلى وتعملى نفسك مش فاهمه. ارن عليكى ماتروديش استناكى عشان اوصلك الكليه تسبينى اتلطع بالساعه وفي الاخر اعرف من بواب السكن عندكم انك مشيتى مع زميلاتك في السكن من غير ماتعبرينى ولا تديلى فكره وبعد دا كله عامله نفسك مش فاهمه
"
13	"نهال: انا اسفه انى مرديتش على تليفونك بس احب اجولك انى من هنا ورايح مش هاركب معاك تانى عربيتك ولا هاسمحلك توصلنى
"
14	"مدحت وهو بيحاول يستوعب كلامها: نعم!
"
15	"سمعينى تانى. مش هاتسمحيلى!
"
16	"وبعدها كمل وعنيه بطق شرار: هو انا لما حكمت انك مافيش روحه ولا رجعه للكليه غير معايا. كنت خدت اذنك.
"
17	"نهال بقوه: بصفتك ايه تحكم وتتحكم؟
"
18	"ارتبك في البدايه وكان هاين عليه يطلع اللى في قلبه بس فضل يقولها اجابته العاديه معاها: بصفتى واد عمك وانتى هنا مسؤليتى
"
19	"نهال وهي باصه في عينه: والناس هاتعرف منين انك واد عمى مش يمكن يفتكرونى بنت مش كويسه أو، يفتكرونى ساهله.
"
20	"اتخض من اجابتها اللى فيها تلميح واضح للى قالهولها امبارح. في البدايه سكت وهو عينه في عينها اللى بتوصل رسايل واضحه بلومها ليه وبعدها سألها بهدوء
"
21	"- يعنى هو دا السبب اللى مخليكى زعلانه منى؟
"
22	"نهال بألم واضح في عيونها: يعنى انت عايزنى ابجى مبسوطه لما تتهمنى انى ساهله وبخلى الناس تاخد فكره غلط عنى.
"
23	"قالت الاخيره بصوت مبحوح وعنيها بتلمع بالدموع
"
24	"هو شاف كده وحس بنغزه في قلبه اللى اتألم لألمها.
"
25	"- انا أسف ان كنت جرحتك؟
"
26	"قالها بصدق واضح في عيونه. ساعتها دموعها نزلت منها بغزاره وكأنها كانت مستنيه الاذن. بقت تمسح فيها وتحاول تدارى وشها منه.
"
27	"مسكها من ايدها يقعدها على كنبه موجوده في مكتبه وهو قلبه واجعه لدموعها اللى نازله بسببه. بعد ماقعدت. مسح باأيديه. دموعها.
"
28	"- خلاص بجى اعملك ايه عشان تسامحى.
"
29	"قالها بصوت ضعيف وحنين وهي حست بيه فرفعت عينها تقابل عينه اللى كانت بتنطق بكلام نفسه يقولهولها بس مش عارف الطريقه
"
30	"اتكلمت وهي حاسه بالتوتر منه
"
31	"- متعملش حاجه خلاص. بس انا عايزاك تفهم كويس انا عمرى ماهزرت مع حد غريب عليا. ورائف ده بالنسبالى اكتر من اخ
"
32	"- انا عارف
"
33	"قالها بسرعه وايجاز قبل ماتخلص كلامها فسألته
"
34	"نهال: طيب ليه بتدايج لما اهزر معاه؟
"
35	"مدحت من غير تفكير: عشان بغير!
"
36	"ارتبكت من اجابته وهي مكدبه ودانها فكانت باصه ليه وكأنها بتستفسر عن الاجابه وهو فهم فكمل بجرأه
"
37	"- ايوه بغير منه. ومن اى حد يكلمك ولا يهزر معاكى انا نفسى مكنتش اعرف بالعيب دا فيا غير لما حبيتك. يمكن عشان اول مره احب حجيجى وبجنون كمان.
"
38	"اتكسفت اوى ووشها جاب مية لون وهي بتهرب بعنيها منه. بالعافيه نطقت ترد عليه بتوتر ملحوظ
"
39	"- انت بتجول ايه بس. اانا جايمه
"
40	"قالتها وهي بتقوم فعلا لكنه مسكها من ايدها يوقفها.
"
41	"مدحت: انا عارف انك مكسوفه والكلام ده ممكن يكون صدمه ليكى. بس انا نفسى اسمع اى خبر حلو منك قريب عشان افرح ابويا وامى لكن كمان هاسيبك براحتك عشان تبقالك حرية الاختيار
"
42	"هزت بدماغها موافقه عشان تمشى بسرعه وتهرب منه
"
43	"لكن قبل ماتوصل للباب نده عليها
"
44	"- نهال. ملكيش اى عذر لو مابلغتنيش بعد ماتخلصى عشان اروح بيكى.
"
45	"هزت بدماغها تانى وجريت تخرج بسرعه وهي بتسأل نفسها هاتقدر تكلمه ازاى تانى ولا تركب معاه بعد الكلام اللى قالهولها وهي مقدراش تحط عينها في عينه من الكسوف.
"
46	"اما هو وكأن زاح حمل تقيل من على صدره بعد ماخرج اللى في قلبه وكل مايفتكر كسوفها يبتسم بسعاده على حبيبته اللى بتحاول دايماً تظهر قوه وجرأه لكن في نفس الوقت خجوله جداً.
"
47	"عاصم كان خرج من بيتهم وقعد عالكنبه ينتظر رؤيتها وهي راجعه من مدرستها عشان يملى عينه منها ويعيد في نفسه زكريات قديمه ليه وهو في نفس المكان قبل ما تتخطب لابن العمده ويحرم على نفسه رؤيتها
"
48	"فجاه لاقى والدته اللى كانت راجعه من بره وداخله بيتها قعدت جمبه تضحك ببشاشه وفرحه هاتنط من عنيها
"
49	"- ازيك يانور عينى. عامل ايه ياعريسنا
"
50	"اتخض من كلامها لما تفكيره راح لحاجه خايف ليكون حصلت. فكلمها بزعر حقيقى.
"
51	"- انتى كنتى فين ياما؟!
"
52	"سميحه بابتسامه: كنت في بيت عمك عبد الحميد. عشان اللى اتفجنا عليه
"
53	"عاصم بلون مخطوف: اوعى تجولى انه حصل
"
54	"كملت سميحه بنفس الضحكه: حصل ياحبيبى وكلمت راضيه وفرحت جوى وجالتلى انه يوم المنى واكيد البت مش هاترفض
"
55	"وكأن الدنيا اتهدت فوق راسه غمض عينه بتعب وهو حاسس انه خلاص مابقالوش نصيب فيها وان هموم العالم كله اتحطت فوق راسه
"
56	"سميحه: ايه ياحبيبى انت مش فرحان؟
"
57	"عاصم بصوت واطى ومبحوح: فرحان ياما فرحان
"
58	"سميحه: لا يا عاصم شكلك مش فرحان
"
59	"عاصم بألم ظاهر: انتى ايه اللى طلعك بدرى جوى كده ياما. ليه ماستنتنيش لما اصحى. طب ماجابلتيش ابويا ولا جالك اى حاجه
"
60	"سميحه وضحكتها بتزيد اكتر: ليه يعنى هو فيه حاجه حصلت وانا معرفهاش
"
61	"عاصم بخيبة امل: لا مفيش ياما ماتخديش في بالك
"
62	"وبحركه مفاجأه منها لاقاها بتبوسه على خده
"
63	"- في ايه ياما انا في الشارع مالك!
"
64	"قالها بعد ماتنفض مفزوع من حركتها. وهي بعد ماباسته ضحكتها بقت مسموعه خلته يتعصب اكتر
"
65	"- وااه ياما انتى جرالك ايه بس؟!
"
66	"سميحه: معلش ياحبيبى بصالحك بس عشان عملت فيك مجلب
"
67	"عاصم بتوهان: تجصدى ايه؟!
"
68	"سميحه: ياحبيبى يانور عينى عايزنى بعد مااعرف من ابوك ان بدور اتفشكلت خطوبتها من المجلع واد العمده. اروح واخطب نيره واجطع الامل تانى
"
69	"عاصم وهو بيمسك قلبه: والله حرام عليكى ياما انا جلبى كان هايوجف.
"
70	"سميحه: سلامت جلبك يانور عينى هات ابوسك تانى عشان اصالحك
"
71	"عاصم وهو مفزوع بصوت عالى: حن عليكى ياما مش ناجصه فضايح. ارسى على حيلك الله يرضى عنك
"
72	"سميحه وضحكتها بتزيد: حاضر مش هزعلك تانى. طب اجولك. شوف كده ست الحسن اهى جايه من بعيد اهى
"
73	"بيبص لاقاها صادقه المره دى و بدور و نيره راجعين من مدرستهم حقيقى شاورت لهم نيره تسلم وهي اكتفت بابتسامه جميله خلت عاصم ينسى نفسه والمقلب الظريف بتاع والدته.
"
74	"بثينه بلهفه: طب وانتى كان ردك ايه
"
75	"نوها كمان بلهفه اشد: اوعى تكونى بوظتى الدنيا زى عوايدك
"
76	"بثينه: والنبى شكلها بوظت الدنيا
"
77	"نوها: انتى هاتجوليلى دى صحبتى وانا عارفاها
"
78	"نهال بعصبيه: باااااس صدعتونى يخرب بيوتكم. انا الغلطانه انى جولتلكم
"
79	"بثينه: غلطانه دا ايه. دا احلى خبر سمعتوا منك
"
80	"نوها: اه والله عندك حج. انا كان جلبى حاسس. بس هي مكنتش مصدجه
"
81	"بثينه وهي بتزغدها في دراعها: اييييه. مالك سرحانه في ايه.
"
82	"نوها: ايوه صح يا نهال انتى مالك شكلك مخطوف كده ليه؟
"
83	"نهال: مش عارفه. حاسه نفسى خايفه
"
84	"نوها: خايفه ليه. مش دا اللى طول عمرك بتحلمى بيه
"
85	"نهال: ايوه صح اللى بتجوليه. بس انا كنت اقنعت نفسى انى اشيله من مخى من ساعة مااتجدم لأختى وحطيت مستجبلى هدف جدامى
"
86	"بثينه: وايه اللى هايمنعك عن تحقيق هدفك. بالعكس دا يمكن يساعدك كمان
"
87	"نهال بتوتر وخوف: ممش عارفه!
"
88	"نوها: انا عارفه انك خايفه عشان اتجدم لأختك سابج صح.
"
89	"نهال سكتت و بثينه اتكلمت: نصيحه منى يا نهال تشيلى الموضوع دا نهائى من مخك. دا قالك انه بيحبك ودى تكفى انك تأسسى بيها حياه جميله مابينكم
"
90	"نهال: عندك حج في كلامك. بس في حاجه تانيه
"
91	"الاتنين مع بعض: ايه تانى؟!
"
92	"نهال وهي بتفرك في ايديها بتوتر: بصراحه. انا من ساعة ماكلمنى وانا مش عارفه اتعامل معاه ومكسوفه جدا
"
93	"البنات بهزار وتريقه: ياختى كميله. انتى بتتكسفى يابطه. ياسلام ياجدعان. نهال بتتكسف!
"
94	"نهال بغيظ: ابوشكلكم انتو الاتنين.
"
95	"محسن كان قاعد مع مراته هديه وولاده بيتغدوا لما دخل عليهم حربى بصوت عالى
"
96	"- بدور اتفلتت ياما. بدور اتفلت يابوى
"
97	"محسن مخضوض: يخرب مطنك ياشيخ. مش عاوف تجول السلام عليكم الاول
"
98	"حربى بعد ماقعد ياكل معاكم. ماشى يابوى سلام عليكم
"
99	"محسن باصله مخنوق و هديه هي اللى اتكلمت
"
100	"- وانت توك ماعارف. دا انا سمعانه من امبارح عشيه
"
101	"حربى: طب ليه مجولتليش ياما؟
"
102	"هديه: الخبر جانا بليل بعد ابوك مارجع من عند جدك
"
103	"حربى والاكل في بقه: صح يابوى. طب ما تجولنا اللى حصل ايه
"
104	"محسن وهو قرفان منه: وانت مالك باللى حصل. او هي تتفلت ولا لاه
"
105	"حربى: كيف يابوى عشان اتجدملها تانى واتجوزها
"
106	"محسن: هي شغلانه ماجدك جال انها مش هتتجوز من العيله
"
107	"حربى اتصدم والاكل وقف في بقه و هديه هي اللى اتكلمت
"
108	"- خليك انت جول كده لحد اما نلاجى عاصم خطبها.
"
109	"حربى: واااه. دا لو حصل الكلام ده. والله ماانا ساكت. وانت يابا حن عليك اجف معايا عشان جدى يوافج.
"
110	"هديه: ابوك باينه مش عاجبه الكلام
"
111	"حربى: صح يابا. يعنى مش هتجف جمبى
"
112	"محسن بقلة حيله: هاجول ايه بس لله الامر من قبل ومن بعد
"
113	"كان بيسوق وعينه مره عالطريق ومره عليها. والسعاده بترقص في عنيه وهو شايفها بتلعب في ايديها بتوتر وكل مايسألها او يكلمها بتهرب بعنيها عنه بخجل شديد
"
114	"مدحت: الواد الزفت اتعرضلك تانى.
"
115	"نهال: لا من بعد الخناجه اياها واللى حصل معاه ما رفعش عينه فيا تانى
"
116	"مدحت بارتياح: كويس. طيب اى حد تانى دايقك
"
117	"نهال اكتفت بهز دماغها بالرفض وسكتت
"
118	"مدحت بمناغشه: طيب انتى ليه مكسوفه جوى كده؟
"
119	"نهال سكتت ومقدرتس ترد. رغم انبساطه وسعادته مرديش يزود معاها فغير الموضوع
"
120	"- طيب تبجى تتصلى بكره وتبلغينى بميعاد محاضراتك
"
121	"نهال: لا ما انا النهارده مسافره البلد مع البنات وهاجعد في البلد يومين عشان السبت اجازه.
"
122	"مدحت بضيقه: يعنى انا هاجعد يومين ماشوفكيش!
"
123	"حاولت تدارى ابتسامتها مقدرتش فبعدت بوشها الناحيه التانيه عشان مايشوفهاش.
"
124	"مدحت بضيقه زياده: وادينا كمان وصلنا!
"
125	"نفخ بخنقه وهو شايفها قدامه نازله. لكنه فجأه افتكر حاجه فنده عليها بسرعه قبل ماتمشى
"
126	"- نهال. بكره اول جمعه في الشهر مش كده!
"
1	"كانت بتضحك وتهزر مع نوها وصاحبتها الجديده بثينه وهي مبهوره بالمكان ومبسوطه قوى بالجو الجديد واحساسها بالحريه اللى شغل عقلها شويه عن التفكير اللى كان هايجننها وقت ما رجحت لها بثينه انه من الممكن يكون حب قبل كده. ودا اللى خلاه يستنى على جوازه. الفكره نفسها كانت هاتجننها واللى زود اكتر معاها انه يوم مافكر في الجواز اتقدم لاختها ومافكرش فيها يعنى هي في الاساس ماكنتش في باله.
"
2	"حست بالضياع ساعتها وانها هاتخذل نفسها لو سابت الفكر دا يسيطر عليها بعد ماقررت تنسى حبه وتفكر في مستقبلها. وعرض بثينه ليها بالخروج والاستمتاع بوقتهم كان طوق نجاه ليها عشان تلهى عقلها عن التفكير فيه وتحاول تعيش حياتها وسنها لكن تأتى الرياح بما لا تشتهيه السفن.
"
3	"انها تكون في عز اندامجها مع صاحبتها في الضحك والهزار وفجأه تلاقيه كده بطوله وعرضه واقف قصادها دا كان بالنسبه لها فعلاً صدمه حقيقيه. لسانها اتلجم وكأنه اتصابت بالخرس. مقدرتش ترد عليه بكلمه وهو بكل هدوء بيمسى عليهم
"
4	"- مساء الخير يابنات
"
5	"البنات هما كمان المفاجأه خضتهم ولذلك ردو عليه بارتباك
"
6	"- مساء الخير يادكتور
"
7	"وكانها اتشلت لما لاقته بيوطى جمب ودنها وبصوت واطى
"
8	"- تجومى على طول من سكات ومااسمعلكيش حس.
"
9	"باصت له وهي مخضوضه وبسرعه لاقت نفسها بتقوم وتمشى معاه مانغير ماتشعر ولاتفكر وكأنها انسان الى
"
10	"البنات حاولوا يتكلموا باى كلام لكنه مداهمش اى فرصه للكلام واللى زود اكتر لما شافوا صاحبتهم بتقوم وتسيبهم من غير حتى ماتستأذن و مدحت بيمسكها من ايدها وكانها عيله صغيره غلطت وبابها واخدها يعاقبها.
"
11	"لاشعوريا لاقى نفسه بيمسكها من ايدها وماشى بيها. وهو بيحاول باأقصى مايمكن يسيطر على غضبه منها اخر شئ كان يتوقعه انه يلاقيها هنا في الكافيه اللى كان ناوى يقضى فيه شوية وقت مع اصحابه.
"
12	"بتضحك وتهزر وسيباه هو المغفل يرن على فونها فوق السبعين مره عشان يطمن عليها. اللى مهنش عليها تعبره حتى في مره.
"
13	"الغضب كان عاميه لدرجة انه قرص على كفها من غير مايدرى بيها وهي بتحاول تفكها منه وتشتكى بصوت واطى وهو ولا سامع ولا حتى قادر يسمع صاحبه اللى بيناديه واللى اتحرك من مكانه يشوف ايه اللى خلاه يغير رايه ويرجع من غير ماحتى يسلم على اصحابه اللى جاين مخصوص يقابلوه
"
14	"- ايه ياعم مالك انتى جاى ولا ماشى ولا ايه ظروفك؟!
"
15	"قالها يونس وهو بيلحق مدحت قبل مايفتح باب الكافيه ويخرج واللى بدوره رجع بيها ورا ضهره يداريها عن عيون صاحبه اللى تلاقئياً راحت عليها
"
16	"- روحى انتى استنينى عند العربيه
"
17	"قالها مدحت ل نهال قبل مايرد على صاحبه اللى عينه رافقتها وهي خارجه من الكافيه وزودت مدحت عصبيه كمان
"
18	"- في ايه يا يونس؟
"
19	"يونس بارتباك: ايه ياعم بتزعق ليه بس. هي مين دى الى كنت ماسكها وخارج بيها؟
"
20	"مدحت وهو بيحاول يسيطر على اعصابه.
"
21	"- وانت مالك يا يونس؟
"
22	"يونس بضحك: خلاص ياعم ماتزعلش منى واعتبرنى ماسألتش. المهم انت مش راجع معايا تسلم على الجماعه ولا ايه
"
23	"مدحت: معلش يا يونس بلغهم سلامى انا عندى امر ضرورى عايز احله
"
24	"قالها وهو خارج من الكافيه قصاد نظرات يونس اللى مستغرب فعله
"
25	"يانهار اسود ومهبب. ياريتنا ماجينا معاكى من الاساس
"
26	"قالتها نوها ل بثينه وهي بتلم حاجتها بارتباك
"
27	"بثينه: يعنى وهو ايه اللى حصل يعنى؟
"
28	"نوها: حصل ايه؟! عايزاه في اول يوم دراسه ليها يلاقيها في كافيه وتجوليلى حصل ايه
"
29	"بثينه بخوف: عندك حق دا انا نفسى خوفت منه اشحال هي بقى
"
30	"نوها وهي ماسكه الفون وبتحاول ترن عليها بس خايفه
"
31	"- هى!، انا مش عارفه اعمل ايه واطمن عليها ازاى. انا حتى خايفه ما اتصل بيها
"
32	"بثينه: طب وبعدين هانعمل ايه
"
33	"نوها بحسم: هنمشى ياماما ونشوف بجى هايحصل ايه! وربنا يستر
"
34	"- يعنى هو جالك كده بعضمة لسانه!
"
35	"- ايوه والنعمه الشريفه زى مابجولك كده!
"
36	"دا كان رد سميحه على سالم اللى كان مستغرب كلامها ومش مصدقه
"
37	"- مش عارف ليه مش عاجبنى لكلامك
"
38	"سميحه بعتاب: وااه ياابو بلال يعنى انا هاكدب ليه بس
"
39	"سالم: انا عارف انك مش بتكدبى بس ولدك مش مضمون وانا مش عايز اخسر اخويا
"
40	"سميحه: تخسر اخوك ليه بس هو احنا ولدنا طايش ولا عفش اسم الله عليه
"
41	"سالم بضيقه: يامره افهمى. ولدك جلبه متشعلج لسه ب بدور ياعنى كده ممكن يظلم نيره بت عمه معاه.
"
42	"سميحه باصرار: يظلمها ليه ان شاء الله دى بت عمه مش غريبه عليه وعارفاه وعارفه طبعه
"
43	"سالم وهو بيضرب كف على كف
"
44	"- اجيبهالك ازاى بس ياام مخ ضلم. ولدك واخدها عند عشان نيره و بدور اصحاب الروح بالروح
"
45	"سميحه سكتت شويه وبعدين اتكلمت
"
46	"- مش فاهمه!
"
47	"سالم: ولا هاتفهمى!
"
48	"سميحه: يعنى ايه؟!
"
49	"سالم: يعنى تأجلى الروحه لبيت اخويا عبد الحميد وطلب نيره لحد اما انا اجولك
"
50	"سميحه: ليه بس توجف الحال دا انا ماصدجت فرحت.
"
51	"سالم بحسم: انا جولتلك مفيش روحه دلوك يعنى مفيش روحه دلوك
"
52	"سميحه قامت من مكانها وهي بتبرطم مع نفسها هاتتجنن من جوزها اللى قطع عليها فرحتها بعد ما فرحت بموافقة عاصم على خطوبة نيره
"
53	"عاصم كان على نايم على سريره وهو ساند بدراعه على جبهته. بيفكر في اللى عمله صح ولا غلط لما وافق بجوازه من نيره.
"
54	"هو مش عايز يظلم نيره بس كمان مش عايز يعيش في العذاب دا كده على طول. ودا لأنه تعب من كتر الوعود اللى وعدها لنفسه بنسيانها واللى بمجرد مايشوفها ولا يلمح طيفها بتتبخر في الهوا. هي صحيح نيره اختيار امه بس كمان البنت ماتتعيبش ومن دمه وحافظ اخلاقها يعنى مثال للزوجه اللى بيتمناها اى انسان وهو مهما طال بيه الزمن مسيره للجواز فاليه بقى التأجيل. مدام كل واحد بياخد نصيبه.
"
55	"وهى خدت نصيبها يبقى الدور عليه هو كمان ياخد نصيبه
"
56	"جسمها كله كان بيرجف مستنيه رد فعله واللى باين قوى من نظرة عنيه ان الموضوع مش هايعدى على خير والعينه ظهرت منه اول ما حاولت تركب في الكرسى الورانى وهو شخط فيها بصوت يخوف
"
57	"- انا مش سواج حضرتك اترزعى من جدام اخلصى.
"
58	"من غير كلام فتحت باب العربيه وركبت ومن ساعتها وهي مستنيه منه رد فعل عنيف خصوصا وهي شايفه عصبيته في السواقه وعنيه اللى كل شويه ترميلها نظره حاده وقويه تخوفها زياده في الاخر قررت هي تعجل بالحسم
"
59	"نهال بارتباك ملحوظ: اا انا اسفه انى مرديتش عليك وماجولتلكش انى خارجه مع صحباتى
"
60	"فجأه اللتفت ناحيتها بعدائيه مخيفه سايبت اعصابها وبعدها اللتفت تانى لطريق من غير ماينطق كلمه.
"
61	"اخدت نفس تهدى بيه توترها وبعدها اتكلمت تانى وهي واخده حبوب الشجاعه
"
62	"- على فكره مافيش داعى لعصبيتك دى كلها اديك انت شوفت بنفسك احنا كنا جاعدين باحترامنا في مكان محترم والبنات اللى معايا في منتهى الادب والاحترام وو. اااه...
"
63	"الصرخه طلعت منها طبيعى لما فجأه داس عالفرامل ووقف العربيه بقسوه لدرجه خلتها اندفعت بقوه لقدام ورجعت تانى. ولولا الحزام الامن لكانت راسها متعوره منها دلوقتى بصت له بصدمه عشان تلومه ولكن نظرة عنيه خوفتها اكتر فتراجعت عن اى كلام هاتقوله عكسه هو
"
64	"مدحت بعصبيه مخيفه: انتى مش حاسه بغلطك؟!
"
65	"لو انتى معاكى حج انطجى؟ سكتى ليه؟
"
66	"كل الشجاعه اللى وعدت بيها نفسها طارت في الرد على كلامه وحل مكانها الخنوع وهي بتهز بدمغاها لا ارادى
"
67	"كمل وهو بيدوس باسنانه: من اول يوم دراسه ليكى بتطلعى وتروحى كافيهات. امال لما تاخدى عالبلد شوية هلاجيكى فين بعد كده!
"
68	"ساعتها رجعت لجنانها تانى: يعنى هتلاجينى فين؟ والله انت عارف اخلاجى كويس على فكره.
"
69	"مدحت بعصبيه اكتر: انتى لسه ليكى عين تتكلمى بعد اللى عملتيه
"
70	"بشجاعه مزيفه اتكلمت نهال.
"
71	"- يعنى عشان روحت كافيه. كل بنات الجامعه بتروح كافيهات وبيتفسحوا كمان وبيروحوا رحلات
"
72	"مدحت بنبره فيها استهزاء: من غير شورة اهاليهم.
"
73	"نهال وهي منفعله: اهاليهم كيف؟ انت عايزنى اتصل بابويا في البلد عشان اجولوا رايحه مشوار تيجى ازاى دى!
"
74	"مدحت بقوه ومن غير تفكير: انا اهلك
"
75	"نهال اتفاجأت وارتبكت جدا من كلمته: اهلى كيف يعنى!
"
76	"اتكلم وهو بيدوس على كل كلمه خارجه منه.
"
77	"- ياعنى انتى طول ما انتى هنا يبجى مافيش خروج ولا طلوع الا باأذنى
"
78	"برقت عنيها مزهوله: انت عايزنى اخد اذن منك في اى خطوه او اى مشوار. ليه كنت جوزى مثلاً.
"
79	"سكت شويه قبل مايتكلم وعنيه في عنيها
"
80	"- بصفتى واد عمك يعنى طول ماانتى هنا مسؤليتى ولو مش عاجبك الكلام اتصلى حالاً بابوكى واشتكينى ليه!
"
81	"نهال مخضوضه: انت قصدك ايه. عايز تبلغ ابويا باللى حصل انهارده
"
82	"- مش انت شايفه نفسك ماغلطتيش تبجى خايفه ليه؟!
"
83	"نهال سكتت ومعرفتش ترد عليه وهو كمل
"
84	"- سكتى ليه؟!
"
85	"بصوت واطى اتكلمت وهي مربعه ايديها وباصه قدامها هربانه من عنيه: يعنى هاجول ايه!
"
86	"اتكلم وعنيه عليها بتركيز وبصوت متملك
"
87	"- كويس. يبجى كده تسمعى الكلام وتانى مره اياكى يا نهال اياكى ماترديش على اتصالى فاهمه
"
88	"بغيظ مكتوم: فاهمه.
"
89	"بدور كانت ماسكه كتابها وبتذاكر والفون شغال بيرن وهي تمسكو تشوف الاسم تروح سيباه وراجعه لمزاكرتها تانى.
"
90	"وبعدها يرجع الفون يرن تانى وهي بتنفخ بزهق من اللزج اللى بيكرر الاتصال كذا مره ومابيزهقش
"
91	"اما زهقت في الاخر مسكت الفون وقفلتله خالص
"
92	"وراحت رامياه عالسرير وهي بتبرطم باارف
"
93	"- غور يااخى بلا هم
"
94	"فتحت باب السكن بمفتاحها ودخلت. على طول استقبلتها نوها وهي بتجرى عليها اول ماشافتها
"
95	"- عملتى ايه؟
"
96	"برقت لها عنيها بحذر من غير ماترد وبعدها اتوجهت بعنيها للبنات زميلها الموجودين في الصاله اميره و سهام
"
97	"- مساء الخير يابنات.
"
98	"اميره: مساء الخير. انتى كنتى فين دى صاحبتك بجالها ساعه هاتموت من الجلج عليكى
"
99	"نهال بغضب مكتوم وهي بتبص ل نوها وبتجاوب على اميره
"
100	"- يعنى هاكون فين. انا كنت مع بثينه صاحبتى الجديده بنجيب شوية ادوات لدراسه
"
101	"نوها بارتباك: ااه. يانهار ابيض دا. انا كنت ناسيه وجلجلت عليكى
"
102	"سهام: جلجتى. دا انتى روشتينا. رايحه جايه رايحه جايه
"
103	"اميره بنظرة شك: وانتوا سيبتوا بعض ازاى دا انتو طول الوجت مع بعض.
"
104	"نهال اتغاظت وكانت هاترد رد محرج لكن نوها لحقت الوضع
"
105	"- خبر ايه يااميره انتى هاتحسدينا. طب اهى حصلت ياستى وسيبنا بعض
"
106	"- عن اذنكم انا داخله اؤضتى ارتاح
"
107	"قالتها نهال وقامت على طول تدخل اؤضتها
"
108	"قلعت حجابها بزهق وهي بتاخد بتتنفس شهيق وزفير عشان تهدى نفسها بعد مادخلت اؤضتها وبعدت عن عنين البنات بس معداش دقيقه ودخلت نوها عليها جرى
"
109	"- مش تخبطى الاول جبل ماتدخلى يازفته انتى.
"
110	"نوها وهي بتقرب منها بعد ماتأكدت من قفل الباب كويس
"
111	"- معلش يا نهال اصلى كنت هاموت من الرعب
"
112	"بصت لها بغيظ وبعدها قعدت عالسرير تقلع الشوز
"
113	"نوها بلهفه: ماتردى يا نهال ساكته ليه؟
"
114	"نهال بغضب: اسمعى يا نوها تانى مره تاخدى بالك من تصرفاتك انا مش ناجصه حد يشنع عليا بكلمه فاهمه كفايه الهم اللى انا فيه
"
115	"قعدت نوها جمبها عالسرير وهي بتتكلم
"
116	"- هم ليه؟ هو ايه اللى حصل بالظبط؟
"
117	"سكتت شويه قبل ماتتكلم.
"
118	"- الدكتور الباشا حكم عليا انى مافيش خطوه ولا مشوار اعمله الا بأذن منه وزياده على كده هاروح الجامعه معاه وارجع معاه
"
119	"نوها باستغراب: وااه. دا واد عمك شديد جوى. طب وانتى هاتبعيه
"
120	"نهال: مضطره دلوجت اهاودوا شويه كده على ما يهدى ويشيلنى من دماغه. انا مش ناجصه يبلغ ابويا. وانا عارفه كويس ابويا هايصدجه مهما انا جولت او عملت
"
121	"نوها بموافقه معاها: عندك حج. واساسا يعنى هو هيلاجى وجت ازاى لتوصيلك الجامعه روحه وجايه.
"
122	"نهال: يعدلها المولى ان شاء الله
"
123	"تانى يوم خرجت بدور من اؤضتها بلبس المدرسه لقت والدتها بتجهز نهله و ياسين الصغير عشان يروحوا المدرسه
"
124	"- اما اما
"
125	"ردت نعمات وهي بتسرح شعر نهله
"
126	"- امم عايزه يا بدور
"
127	"بدور وهي بتجمع شجاعتها
"
128	"- اناا اا. عايزه افلت
"
129	"نعمات ماكنتش واخده بالها وهي بتكلم نهله امشى على طول ياحبيبتى وخلى بالك من اخوكى
"
130	"بدور: ياما ماتنتبهيلى وسيبك من البت دى شويه.
"
131	"- ادينى انتبهتلك اها جولى عايزه ايه بجى ياست العرايس
"
132	"بللت شفايفها بتوتر وبعدين اتكلمت
"
133	"- ااا بجولك عايزه افلت
"
134	"نعمات بدون استيعاب: عايزه تفلتى. ياعينى ايه
"
135	"بدور بتصميم: عايزه افلت يعنى عايزه افسخ خطوبتى من معتصم ونوفوضها على كده واخلص
"
136	"- هي مين اللى تخلص يابت ال...
"
137	"قالها راجح بغضب اللى كان داخل البيت صدفه.
"
1	"لاول مره تلفت نظره و يركز كده في ملامحها ويكتشف انها جميله. طول عمره شايفها بنت عمه المسترجله ام لسان طويل. اللى ياما اتخانق معاها وهي صغيره. ودا لانها دايماً كان لسانها طويل معاه في الرد. سرح فيها لدرجة انه مركزش في اى كلمه من اللى قالتها.
"
2	"- ايه يا حربى مالك؟ انت توهت!
"
3	"- يابت ال...
"
4	"قالها حربى مع نفسه وهو بيجز على اسنانه بصوت واطى وبعدها رد بصوت عالى
"
5	"- انتى دايماً كده دبش. ماتعرفيش تنجى كلامك.
"
6	"نيره وهي بتشوح في ايدها: وانا اعملك ايه يعنى؟! ما انا بجالى فتره عماله اكلمك وانت ولا واخد بالك.
"
7	"رد عليها بضيقه
"
8	"- معلش ياست البرنسيه. سرحت في حاجه كده تخصنى. كنتى بتجولى ايه بجى؟
"
9	"حطت ايدها على وسطها وهي بتدوس على كل كلمه بتقولها
"
10	"- بجوللك. الحلاوه اللى وجعت منى دى واتبحشكت في الارض اللمها كيف انا دلوك؟ وانت السبب عشان خضيتنى.
"
11	"بصلها من فوق لتحت باستغراب ورد عليها بنفس طريقتها.
"
12	"- لهو انتى. عايزه تلمى الحلاوه من الارض. جدام الناس اللى رايحه جايه في الشارع!
"
13	"وبطريقه مستفزه: ما انا بسألك ياناصح. عشان تجولى اعمل ايه!
"
14	"داس على شفته بغيظ منها قبل مايرد عليها وهو قافل قبضة ايده وبيهوش بيها
"
15	"- غورى دلوك. وانا رايح اجيب غيرهم. غووورى.
"
16	"باصتله بنظره استنكار قبل ماتمشى وتسيبه. وهي بتتمختر بفستانها المحزق عالوسط ونازل منفوش لتحت.
"
17	"عينه اتركزت عليها وهي ماشيه وهو بيكلم نفسه.
"
18	"- جاكى حنش ولا!، وااه، هي البت دى اتدورت وانا مش واخد بالى ولا ايه؟!
"
19	"قاعده مربعه رجليها وسانده بكفوفها الاتنين على دماغها من الصداع. اللى مسك فيها من ساعة مارجعت من عند المحامى اللى قلقها بزياده بعد ماصارحها بموقف جوزها وابنها الصعب في القضايا اللى عليهم. ومع صوت ضرب النار اللى سامعاه. بقت حاسه بيها هاتنفجر كمان من الغيظ.
"
20	"- اااااه. ااه. سامعه يابت سامعه! هما يفرحوا ويتهنوا واناولدى ضنايا. نايم على البرش هو وابوه في السجن. مع السوابج والمجرمييين.
"
21	"فوقيه اللى قاعده على الارض وعنيها عالدهب اللى بيشخلل قدامها في ايد انتصار.
"
22	"- معلش ياست هانم. بكره ربنا يفك حبسهم.
"
23	"- بكره!، ااه. دا المحامى اللى هابش منى شئ وشويات بيجولى. انه ها يحاول يخفف الحكم عليهم والبرائه تنسيها، فجأه اتنفضت تانى من صوت ضرب النار وبصرخه كبيره.
"
24	"- ساااامعه. اعمل ايه؟! نار جايده في جسمى. ولازم اطفيها الليله دى.
"
25	"فوقيه وهي مخضوضه
"
26	"- ازاى يعنى ياست هانم. هاتطفيها كيف؟!
"
27	"انتصار وهي بتخبط على رجلها بغيظ.
"
28	"- مش عارفه. بس انا لازم احرج جلب ياسين. زى ماحرج جلبى. وانكد عليهم ليلتهم. بس اعملها ازى دى. لو متولى جاعد دلوك كان ساعدنى. جبيصى المخبل ده مايعرفش يتصرف.
"
29	"- طب واللى يساعدك ياهانم تديلوا كام.
"
30	"قالتها فوقيه وعنيها عالدهب اللى بيلمع في ايد انتصار. واللى جاوبت بمنتهى السرعه
"
31	"- اللى هو عايزه يابت. حتى لو الافات.
"
32	"- جاعده مامشتش. والنعمه ياشيخ جاعده!
"
33	"قالتها زهره بابتسامه لاخوها اللى قاعد جمبها وعينه عندها هناك وهي واقفه مع صاحباتها
"
34	"مدحت ل زهره بعدم تركيز.
"
35	"- مين هي اللى جاعده!
"
36	"زهره بغمزه: حبيبة الجلب اللى عينك رايحه جايه عليها. ايه ياعم ماوحشتكش اختك الغلبانه.
"
37	"- ايه يا زهره؟! انتى من الصبح جاعده معايا في بيت ابوكى. لحجت اوحشك.
"
38	"راضيه اللى حاضره الحوار من اوله
"
39	"- معلش ياولدى بتهزر معاك. بتناغشك.
"
40	"- وانا مش زعلان منها. بس اللى مزعلنى صح انها مجبتيش العيال معاها.
"
41	"زهره بتكشيره: ياعم افتكر لنا حاجه عدله. دا انا ماصدجت حماتى وافجت انهم يجعدوا معاها واجى بطولى. هو انا فيا حيل للمناهته معاهم. المهم خلينا في فرحتك انت. ربنا يتمملك بخير ونشوف عوضك.
"
42	"مدحت وهو بيأمم على كلامها وعينه على نهال
"
43	"- اللهم امين يارب
"
44	"وعند نهال. البنات كانوا ماسكينها اسئله ومش راحمينها
"
45	"بثينه: قرى واعترفى وقولى انك كنت مخبيه قولى
"
46	"نهال: اصل...
"
47	"نوها: اصل ايه وفصل ايه؟! دا انتى سنتك مش معديه معانا.
"
48	"نهال وبصوت عالى من غير ماتدرى: ههههه
"
49	"بثينه وعينها على مدحت: يانهار اسود. دا عينه بطق شرار.
"
50	"بعد ماللتفتت نهال ناحيته ولقت نظرته القويه ناحيتها: هو فعلا اسود ومنيل بستين نيله كمان.
"
51	"نوها: لا احنا نمشى بجى. شكلنا كده عكينا معاكى يااختى وانتى الى هاتشيلى الليله.
"
52	"نهال: ليه بس هو انتو لحجتوا؟!
"
53	"نوها: لحجنا ايه؟ دا احنا اتأخرنا كمان. دا انا يدوبك نزلت البلد سلمت على اهلى وجيتلك على طول عشان اللحج اروح بدرى ومتأخرش بكره عن الكليه.
"
54	"بثينه: ااه صحيح يا نهال انتى فايتك محاضرات كتير. امتى هاتخلصيهم؟
"
55	"نهال بابتسامه: اصل مدحت. جالى انه هايساعدنى.
"
56	"بثينه: ها. بابخت من كان الدكتور جوزو.
"
57	"نهال بضحكه: بس بابت انتى وهي هاتجورو عليا ولا ايه؟
"
58	"بثينه: لا يااختى ونقر عليكى ليه ربنا يهنيكى ويسعدك.
"
59	"نوها: بجولك ايه؟ احنا يدوبك نمشى. عشان نحصل ميعاد الجطر. ياللا بجى سلام والف مبروك مره تانيه.
"
60	"نهال وهي بتمسك في الاتنين
"
61	"- طب استنوا اخلى حد يوصلكم المحطه.
"
62	"بثينه: يابنتى مافيش داعى. ثم كمان مين دا اللى هايسيب الفرح ويطلع معانا؟!
"
63	"- رائف، تعالى
"
64	"نوها بأحراج: يادكتور مالوش لزوم والله.
"
65	"مدحت وهو ماشى بأليه معاهم ونظرة عينه على رائف: لا ازاى مايصحش طبعاً. رائف يارائف.
"
66	"رائف واللى كان واقف مع جماعه اصحابه. اللتفت لناحية الصوت لاقاه اخوه مدحت وهو جاى عليه ومعاه البنتين اصحاب نهال. على طول سمع الكلام وراح لاخوه يشوفه
"
67	"اول اما وصل عندهم. عينه راحت عالاتنين بجرأه قبل ما يتكلم: مساء الخير. نعم عايزنى في حاجه!
"
68	"مدحت وهو بيتكلم بجديه: تاخد البنات وتوصلهم للمحطه. سامعنى.
"
69	"بثينه: ياجماعه احنا مش عايزين نتعبكوا.
"
70	"رائف باستظراف وعينه على نوها المكسوفه.
"
71	"- بالعكس. دا انتو حتى تعبكم راحه.
"
72	"- الصلاه عالصلاه. دا انتى عندك حق ماتعبريناش. مدام قاعده في العز دا يافوفتى.
"
73	"- لم نفسك يا زكى. انا طالبتك عشان مصلحه تعملها من سكات. مش عايزه نصايب فاهم!
"
74	"- امرك يافوفتى!
"
75	"- هو دا يابت!
"
76	"قالتها انتصار اللى طبت فجأه وشافته قدامها. وعينها راحت عليه من فوق لتحت بتقيم. وهو لابس تيشرت بهتت الوانه وبنطلون جينز قديم. دا غير علامه المطوه المميزه في وشه و الشبشب اللى في رجله
"
77	"- ايوه ياست هانم هو دا زكى. دا هايعجبك جوى.
"
78	"انتصار بتناكه وهي قاعده وفارده ضهرها
"
79	"- لما نشوف، انت عرفت كويس انا عايزه ايه منك؟
"
80	"- عرفت ياهانم و فوقيه ورتنى البيت كمان بس فاضل بس نتفق على حقى.
"
81	"انتصار: اسمع اما اجولك. انا عايزه المطلوب يتم الليله وفلوسك انا هاديك نصها دلوك. وبعد ماتيجينى البشاره. هابعتلك النص التانى مع فوقيه جريبتك. ها زين كده ومرضى.
"
82	"زكى بضحكه سمجه: مرضى ياهانم. وانت كمان هاتنبسطى خالص
"
83	"مدحت بعد ما دخل البيت وعينه راحت على كل اللى فيه وملاقهاش. وقف اخته اللى كانت ماشيه قدامه ومش منتبهه عشان يسألها.
"
84	"- بت يا نيره. هي نهال فين؟!
"
85	"نيره وهي بتاكل في الشيكولاته بنهم.
"
86	"- عمتى صباح خادتها هي و عاصم و بدور على اؤضة السفره ونبهت عليا لما اشوفك اجولك انت كمان تدخل عشان تتعشى معاهم
"
87	"مدحت وهو مكشر: طب خفى شويه. في اكل الشيكولاته.
"
88	"قالها ومشى وهي ردت بعدها بصوت واطى
"
89	"- واخف ليه والخير كتير والحمد لله، اللتفتت بنظرها لقت حربى واقف قدامها بعلب الحلويات والشيكولاته ومتنح. وبصوت تخين
"
90	"- خدى العلب دى بدل اللى راحت. اهى جديده ومن افخر الانواع.
"
91	"نيره بعد ماخدت العلب وقلبت فيها بسعاده واكنها لقت كنز: الله يا حربى. النوع ده كان ناجص عندينا.
"
92	"متشكرين ياواد عمى.
"
93	"حربى بغيظ: العفو. المهم خفى انتى على اكل الشيكولاته.
"
94	"قالها ومشى هو كمان. سابها فاتحه بقها ومندهشه
"
95	"- واه!
"
96	"كانت قاعده اول السفره. الاكل قدامها وهي سايباه و ماسكه فونها بتعلب فيه مستنياه. اول ماحست بيه رفعت راسها. وابتسمت بفرحه نورت وشها. خلتوا ينسى الدنيا واللى فيها وهو بيقعد جمبها وبغمزه وضحكه منه.
"
97	"- وحشتك ياعسل.
"
98	"المره دى ضحكت ضحكتها المميزه وطلعت صوت
"
99	"- ايوه كده. سمعينى الضحكه
"
100	"قالها بشقاوه وهو بيضحك.
"
101	"- ماتراعوا ياجدعان ان في ناس جاعده معاكم عالسفره.
"
102	"انتبه مدحت لصاحب الصوت لاقاه عاصم وهو قاعد اخر السفره وقدامه الاكل وبياكل مع بدور اللى كانت مخبيه وشها وبتضحك.
"
103	"- وانت جاعد هنا من امتى؟!
"
104	"عاصم بضحكه: انا جاعد هنا جبلك ياحبيبى.
"
105	"- امم طب بص في طبقك. عيب يابابا ترمى ودنك معانا.
"
106	"عاصم وعينه على بدور وكلامه خارج مابين ضحكته: عندك حج. انتوا ناس متجوزين.
"
107	"مدحت ل نهال اللى اتكسفت بزياده و بصوت واطى
"
108	"- وانا اللى جولت اخيرا هانجعد لوحدينا.
"
109	"نوها باحراج وصوتها خارج بالعافيه
"
110	"- ااا. خلاص يااستاذ رائف. روح انت؟
"
111	"- لا طبعاً انا لازم استنى معاكم. لحد اما تركبوا الجطر
"
112	"بثينه: وليه بس يااستاذ رائف احنا في المحطه و الناس هنا كتير حوالينا.
"
113	"- برضك لازم استنى معاكم. انا مش هااطمن غير لما تركبوا الجطر جدامى.
"
114	"نوها بارتباك: بس احنا مش عايزين نعطلك اكتر من كده وخصوصاً في يوم زى دا.
"
115	"رائف: مافيش عطله ولا حاجه.
"
116	"بثينه باعجاب: حقيقى الف شكر ليك
"
117	"- لا شكر على واجب.
"
118	"مشيوا المعازيم اللى كانوا بعدد محدود وفضل بس اهل العرسان اللى اتلموا كلهم في الصاله الواسعه للبيت الكبير يضحكوا ويهزروا مع ياسين اللى كان مبسوط بلمتهم حواليه
"
119	"صباح: على كد ما انها كانت عالضيج. بس كانت ليله عسل.
"
120	"راضيه: ايوه والنبى. دا كفايه فرحتهم.
"
121	"بلال: بس كله كوم و مدحت اللى مشى كلمته وجاب المأذون فجأه كوم تانى.
"
122	"راجح بغيظ: والنبى ماتفكرنى. دا انا اتغظت غيظ. لولا ابويا ماهدانى لكنت فركشتها وخلصت.
"
123	"عبد الحميد: بعد الشر. ربنا مايجيب فركشه ولاحاجه عفشه. دا احنا ماصدجنا.
"
124	"ياسين وهو بيضحك: لا مدحت دا دماغه صعبه جوى لما يحط حاجه في مخه. الا هو فين صح. هو و عاصم والبنته.
"
125	"صباح وهي بتضحك: من ساعة ما حطتلهم العشا وهما بجالهم ساعه جوا. كانى عجبتهم الجعده عالسفره باين ولا ايه ههه!
"
126	"بلال: سيبيهم ياعمتى فرحانين وعايزين يجعدوا مع بعض ويحكوا
"
127	"محسن: صح يا بلال انت مش ناوى تجيب عيالك يعرفوا ناسهم.
"
128	"- هاجيبهم ياعمى. المره الجايه ان شاء الله عالفرح.
"
129	"سالم: ياللا كمان عجبال مانفرح ب حربى بالمره.
"
130	"مردش حربى وهو عينه بتتنقل مره على جده ومره على نيره اللى قاعده بتضحك وبس، هديه هي اللى ردت بصوت عالى: يارب يسمع منك يارب.
"
131	"رائف كان راجع من مشواره مبسوط. وهو بيدندن مع صوت الاغنيه اللى دايره في العربيه فجأه لمح دخان من بعيد وربكه في الشارع واصوات صريخ. وبغريزة الفضول فضل ماشى بعربيته لمكان الدخان. اتخض وكان صاعقه ضربتوا لما شاف بعينه الدخان والحريقه في بيت مين!، وقبل مايتحرك من مكانه. ويتصرف. فورا مسك وفونه واتصل على والده اللى ماستناش كتير ورد
"
132	"عبد الحميد: الوو. ايوه يارائف.
"
133	"رائف بصوت منفعل: اللحج يابوى. بيت عمى والعه فيه النار
"
134	"عبد الحميد اللى قام منصوب من مكانه مفزوع وخض اللى حواليه: عمك مين ياواد
"
135	"- بيت عمى راجح يابوى!
"
1	"ك. كيف ياعنى؟، كانت بتحبنى وهي عيله صغيره مثلا
"
2	"عاصم: وليه لأ؟، مش يمكن كانت شايفاك فارس لاحلامها. زى معظم البنته.
"
3	"مدحت: ازاى بس يا عاصم؟، دى طلعت عينى. على ما وافجت بيا وعمرها ماجلتهالى صريحه.
"
4	"عاصم: حجها تطلع عينك. انت ناسى انك اتجدمت لاختها الصغيره. فدا اجل واجب تعمله معاك.
"
5	"مدحت بتفكير: ياريت يا عاصم. دا انا من ساعة مالزفت ده اللى اسمه يونس. ما جالى انت فارض نفسك عليها وانا الدنيا بتلف بيا وخايف لاكون صح فارض نفسى عليها وانا بحبها جوى. جوى يا عاصم. انا حاسس ان تجربتى مع مها كانت لعب عيال و نهال هي الحب الحجيجى ليا
"
6	"عاصم: بت عمك بتحبك وانت بتحبها يا مدحت فبلاش تدى للشيطان فرصه، بس انا عايزك تحكيلى اللى حصل بالتفصيل عشان ادلك اكتر.
"
7	"- طب استنى. اتصل اطمن عليها الاول. وبعدين احكيلك. دا انا من ساعة اللى حصل ماكلمتهاش
"
8	"قالها مدحت وهو بيمسك الفون وبيحاول يتصل بيها بعد ما اطمن من كلام عاصم.
"
9	"مدحت بخيبة امل: للاسف تليفونها مغلق.
"
10	"عاصم: وللأسف كمان هي سافرت النهارده البلد مع بدور.
"
11	"مدحت وهو بيطوح في الفون وعايز يرميه ويكسروه بعصبيه: سافرت من غير ما تجولى. ماشى يا نهال. انا ان ماربيتك مابجاش انا.
"
12	"عاصم وهو بيضحك بجد: هههه بابنى انت مجنون. عليا النعمه انت مجنون. طب ايه ذنب التليفون ههههه
"
13	"قاعد مربوط في عامود خرسانى وحواليه فيران وزواحف وهو بيرجف بزعر ويصرخ بأساميهم
"
14	"- يا رائف يا حربى، حد ياجى يفكنى. انا معملتش حاجه لدا كله. يا رااائف يا حربييييى حد فيكم يعبرنى ولا يرد عليا. يابووووى. انا هاموت هنا في الحته المعفنه دى. اللى عامله زى الجبر. يابوووووووى. هاتشيلوا ذنبى يا بوووووى.
"
15	"حربى وهو بيبص عليه في ويرجع تانى لابن عمه رائف اللى مولع نار وبيدفى معاه في البيت القديم المهجور.
"
16	"- ابن المحروج ده صدعنى. اروح اكسرلوا نفوخه واستريح منه ومن جرفه
"
17	"رائف وهو بيصب الشاى ويضحك
"
18	"- مادى عوايدوا. الصراخ زى الولايا. يعمل النصيبه وبعدين مايتحملش توابعها
"
19	"حربى: ااه يانارى. ياما نفسى ادخل اديلوا العلجه النضيفه اللى تنسيه اهله
"
20	"رائف: لا يا حربى. احنا ننفذ اللى يجول عليه جدك بالحرف هو ادرى منينا.
"
21	"حربى وهو بيمسك كوباية الشاى ويشرب منها: ماشى. اما نشوف اخرتها
"
22	"- ياحبيبى ياولدى. ياترى عملوا فيك ايه دلوك. يامين يطمنى عليك يا حبيبى. يامرك يا انتصار يامرك، يامرك
"
23	"- ماتبس ياوليه انتى فضيها. خبر ايه هاتفضلى تندبى كده للصبح
"
24	"دا كان رد هاشم على مراته اللى ماسكتتش ولا ثانيه من الندب والعويل على ابنها
"
25	"انتصار وهي بتخبط على رجلها
"
26	"- ولو بطلت هاتريح جلبى وتجولى. ولدى فين؟ جولى ان كنت تعرف. جولى ياعمده.
"
27	"هاشم بانفعال: فوضيها يا انتصار انا بعت الرجاله اللى تبعى يجلبوا البلد عليها واطيها ويجيبولى الواد.
"
28	"انتصار على نفس الوضع: امممم وهايعرفوا. يجيبولى ولدى من ياسين
"
29	"هاشم بثقه: هايعرفوا. دول مش غفر حكومه. دول ولاد ليل يعنى يعرفوا العفريت مخبى عيله فين، استنى ارد على واحد فيهم بيرن عالتلفون
"
30	"هاشم وهو بيرد عالفون: الو...
"
31	"الطرف التانى: ...
"
32	"هاشم: يعنى مش لاجيله اثر خالص
"
33	"الطرف التانى: ...
"
34	"هاشم وهو بيتعدل ويبرق عنيه: هاتهم، ايوه هاتهم وملكش دعوه
"
35	"انتصار وهي بتسأله بعد ما قفل الفون: هما مين اللى يجيبهم؟!
"
36	"راجح كان في عز نومته لما فضل يرن الفون بتاعه. ويكرر الرنه لحد اما صحى راجح مضطر يمسكه ويشوف المتصل
"
37	"راجح بصوت نعسان: الو مين معايا؟
"
38	"الطرف التانى: ايوه يا راجح اصحى معايا كده وافهم اللى بجوله
"
39	"راجح مستغرب: انت مين يالى بتكلمنى كده في الساعه دى.
"
40	"الطرف التانى: انا من طرف العمده اللى بيجولك توصل الرساله دى لابوك. ان ماكنش يرجع معتصم سالم غانم لابوه. يبجى جول على بنتتك انت الدكتوره واختها يارحمن يارحيم.
"
1	"كان الوقت قْرب الفجر بالظبط. لما جرس البيت عند العمده هاشم كان بيضرب باستمرار بدون انقطاع. مع ضرب عالباب بهستيريا.
"
2	"- ياساتر يارب. دا مين اللى هايجينا كده جبل الفجر. خلاص الدنيا طارت مش جادرين يصبروا على ما النهار يطلع.
"
3	"قالها العمده وهي قايم من فرشته مفزوع وبيلف عمته على دماغه
"
4	"انتصار اللى قامت مفزوعه كمان على الخبط
"
5	"- تلاجى فيه نصيبه حصلت. في البلد الفجريه دى.
"
6	"هاشم بتكشيره وهو بيفتح الباب وخارج.
"
7	"- نصيبه!، كده في وش الفجر. الملافظ سعد ياست انتصار.
"
8	"انتصار: سعد ولا حسين. انا جايه معاك. اشوف مين؟!
"
9	"-معتصم!
"
10	"قالها هاشم بدهشه بعد خروجه. لما اتفاجأ ب معتصم وهو داخل بيجرى. بعد مافتحتلوا فوقيه الخدامه باب البيت
"
11	"انتصار بصرخه وهي بتجرى على ابنها
"
12	"- ولدى!، ياحبيب امك ياغالى.
"
13	"معتصم وهو بيعيط في حضن والدته: تعبت جوى ياما تعبت جوى. انتوا ماكتوش بدوروا عليا ولا ايه؟
"
14	"انتصار وهي بتوس فيه وتحضنه بلهفه وشوق.
"
15	"- عملوا فيك ايه ياحبيبى. جولى ياغالى وانا همررلك عيشتهم
"
16	"معتصم بعياط: بهدلونى ياما. انا بجالى يومين مربوط زى البهيمه. صح هو كنتوا عارفين وسيبتونى ليهم ياما؟!
"
17	"قال الاخيره بصرخه. انتصار اتخضت ومعرفتش تجاوب، لكن الرد خرج من هاشم اللى كان واقف متسمر مكانه ومتنح. بسؤال.
"
18	"- انت جيت كيف؟!، هربت يعنى ولا ايه؟!
"
19	"معتصم بانفعال: حربى اللى دخل عليا دلوك. فكنى وجالى غور روح عند ابوك وامك!
"
20	"هاشم بصدمه: حربى!
"
21	"انتصار بدهشه وهي بتكلم هاشم: هو ياسين عجل وخلاص وافج على الجواز ولا ايه؟!
"
22	"من غير مايرد عليها هاشم المصدوم. خرج فونه من جيب الجالبيه واتصل على ياسين. اللى باينه كان مستنى المكالمه. لانه فتح على طول.
"
23	"ياسين: الو. اهلا يا هاشم وحشتنى ياغالى.
"
24	"هاشم بصدمه اشد: هو انت مالك ياحج ياسين؟!
"
25	"ياسين بانشكاح: واه. كيف انا مالى؟! هو انا لما ارجعلك ولدك حبيبك ابجى اجنيت يعنى؟!
"
26	"هاشم على نفس وضعه.
"
27	"- طب يعنى على كده؟!، اا انت وافجت بجوازة الواد والبت!
"
28	"ياسين بضحكه مجلجله: ايوه امال ايه، دا انا حته باعتلك زياره دلوك. مجدم للنسب الغالى ياغالى.
"
29	"هاشم وهو بيحاول يستوعب: زياره!، مش لما نكتب الاول ولا...
"
30	"- ياحضرة العمده. ياحضرة العمده.
"
31	"هاشم بعصبيه وهو بيرد على فوقيه الخدامه. اللى قاطعته في الكلام
"
32	"- مالك يابت عايزه ايه؟!
"
33	"فوقيه وهي بتنهت: في ضيوف وعايزينك ضرورى.
"
34	"هاشم: ضيوف مين كمان عالصبح؟!
"
35	"- احنا ياعمده.
"
36	"قالها الظابط ياسر وهو داخل من غير استئذان
"
37	"هاشم مستغرب: اهلا بسعادتك ياباشا. بس يعنى انت داخل بالعساكر في جلب بيتى!، مش تستنى لما ادخلكم المندره الاول!
"
38	"ياسر بجديه: تدخلنا فين ياعمده؟!، احنا مش جاين نضايف. احنا جايلك انت. عشان كمية القضايا. اللى مستنياك. من تهريب اثار وزراعة بانجو وحشيش. وخطف للبنات. لستة الجرايم بتاعتك كبيره اوى ياعمده.
"
39	"هاشم وبدا يستوعب: اااه، بجى هي دى الزياره اللى جال عليها ياسين. دا كلام كدب ياسعادة الظابط. دا ياسين وعيال ولده بيتبلوا عليا. انا راجل الحكومه وشريف.
"
40	"ياسر بضيقه: ياعمده. خلص ياللا. رجالتك قبضنا عليهم واعترفوا بكل حاجه. خلى كلامك دا بقى للمحامين. اللى هايترافعوا عنك. انت وابنك.
"
41	"انتصار خبطت على صدرها و معتصم صرخ
"
42	"- اييييه؟!، وانا مالى كمان باللى عملوا ابويا؟!
"
43	"ياسر وهو بينفخ: بقولك ايه انت كمان. البلطجيه اللى شاركوا معاك في ضرب معتصم قبضنا عليهم وساعتك كمان لقيناها ضمن الادله. خلصونا بقى. انا هافضل اشرحلكوا كده كتير. ياللا ياعسكرى انت وهو خدوهوم عالبوكس
"
44	"انتصار قعدت تصرخ بحسها العالى على ابنها وجوزها اللى بيتجرجروا قدامها بأيدين العساكر. والعمده كان بيلعن ويشتم في ياسين، و معتصم بيصرخ
"
45	"- دا انا ملحجتش اريح جسمى ولا اسبح حتى. يابوى. ياماااا، ياماااااا.
"
46	"ياسين وهو بيقفل الفون. بعد ماسمع كل اللى حصل مع العمده والكلام اللى قالوا، وبنفس عميق بيعبر عن الراحه: الحمد لله.
"
47	"سالم: خلاص جبضوا عليه بابوى.
"
48	"ياسين: هو وولده والبركه في الشباب. ربنا يحفظهم ويبارك فيهم
"
49	"قالها ياسين وعينه رايحه على احفاده الشباب
"
50	"عبد الحميد: احسن حاجه انكم خلصتوا كل حاجه عالسريع. عشان مايجملوش جومه تانيه
"
51	"محسن: بس الصراحه وجود بلال عمل فرق معانا.
"
52	"بلال: وانت الصادج ياعمى. معرفتى السابجه بالجصر. هي اللى سهلت عليا الدخول والطلوع منه. على رأى المثل. البيت اللى مافيهوش صايع حجه ضايع
"
53	"محسن: ايوه يا خوى دا انت كنت عفريت وانت صغير. وسبحان من خلاك عجلت.
"
54	"سالم: وحتى لو مافيش بلال برضوا كنا هنلاجيلها صرفه. عشان احنا ربنا واجف معانا وعالم بحالنا.
"
55	"راجح: اه والله. دا انا روحى اتردتلى لما رجعوا البنته لحضنى. ربنا مايحرج جلب حد على ضناه يارب.
"
56	"ياسين وعينه على الشباب: مالكم ساكتين. ماحدش سامعلكم حس يعنى؟!
"
57	"رائف: هانجول ايه بس ياجدى. الحمد لله اننا جدرنا نجيب حج عاصم.
"
58	"عاصم وهو ساند عكازه جمبه: بس انا كنت عايز اجيب حجى بيدى
"
59	"سالم: وااه يا عاصم. هو احنا لما نسلم المجرمين اللى ضربوك للحكومه. دا ينجص منك.
"
60	"حربى: لا وايه. الجريمه ثابته ثابته على معتصم بشهادة عاصم والساعه دليل عليه. واعتراف البلطجيه. لابساه لابساه يعنى.
"
61	"ياسين: الحمد لله. ياللا بجى. عايزين نرتاح شويه.
"
62	"مدحت: لا ياجدى استنى. جبل مانجوم. عايزك تفتح موضوعى انا و...
"
63	"- بعدين يا مدحت. محدش فيه حيل للكلام دلوك. خلينا نريح ولو ساعتين ياولدى
"
64	"قالها ياسين بحسم وهو بيقاطع مدحت اللى فهم وهز بدماغه يوافق ياسين. وبعدها كمل وهو قايم
"
65	"- ماشى ياجدى. طب انا جايم مروح بيتنا. ياللا يا رائف ياللا يابوى.
"
66	"ياسين: وتروحوا ليه بس؟! ماخليكم بيتوا مكانكم عاالكنب الكتير ده. وجضوا اليوم كله هنا. وانا هانبه على صباح تتصرف لبيات البنته والحريم برضك.
"
67	"بلال: والله عندك حج ياجدى. انا مافياش حيل ارفع رجلى حتى.
"
68	"ياسين: نام ياولدى. عشان كمان تجيبلى صحابك وعبد الرحيم. عايز اشكرهم بنفسى على تعبهم معاك واعملهم عشا يليج بيهم.
"
69	"بلال: حاضر ياجدى اجيبهم. هما يستاهلوا كل خير. كفايه انهم عرضوا نفسهم للخطر. دا احنا لولا الظابط ياسر جانا على اخر لحظه. لكنا دلوكتى مدفونين من رجالة العمده والواد النصيبه اللى اسمه عيسى.
"
70	"مدحت مكملش ساعه في النوم ولقى عينه فتحت من صوت العصافير. اللى كانت عامله سيمفونيه موسيقيه على اغصان شجرة الجميز الكبيره اللى راميه فروعها على المندره. فضل شويه كده يتقلب عالكنبه. عينه جات عالكنبه اللى قصاده بتاعة عاصم فلاقاه صاحى وبيبصله ويضحك.
"
71	"قام معدول وهو بيبلبس نضارته
"
72	"- بتضحك عليا صح؟!
"
73	"عاصم: اصل انا وانت بس اللى صاحين. والعالم كلها حولينا في سابع نومه. دا غير الاصوات الى طالعه منهم.
"
74	"ضحك مدحت وهو عينه بتلف على النايمين
"
75	"- عندك حج. بس انا بصراحه من زمان مانمت عالكنبه الناشفه دى. والعصافير عامله جلبان كمان في راسى.
"
76	"عاصم: انا بجى ياسيدى. تعبان من كتر النوم. ونفسى اجوم بجى. واجرى بالحصان العالى والف البلد كلها.
"
77	"مدحت: هاتجوم ياواد عمى. وهاتجرى بحصانك كمان. هي بس مسألة وجت.
"
78	"عاصم: يارب عجل بالشفا. بجولك ايه. ماتيجى معايا. نشوف الحصان العالى ولا المهر الصغير.
"
79	"مدحت وهو بيضحك: اه والنبى. احسن انا ودانى صدعت من الاصوات اللى بتزيد هنا دى.
"
80	"خرج عاصم وهو بيتسند على عكازه مع مدحت في هدوء الصبحيه ونسايم الهوا النضيف. اللى ترجع للنفس التعبانه صفائها وراحتها.
"
81	"مدحت: ها سيدى هانجعد فين؟!
"
82	"- مش دى بدور اللى جاعده هناك دى.
"
83	"قالها عاصم وهو بيشاور بدماغه عليها وهي قاعده على كنبة جدها تحت شجرة العنب
"
84	"مدحت وهو بيشب بدماغه عليها.
"
85	"- ايوه صح. ودى ايه اللى صحاها الصبح بدرى كده؟! تعالى بينا نروح نشوفها.
"
86	"وعند بدور اللى شافتهم جاين عليها. قامت منصوبه. تستنى وصوله عندها.
"
87	"عاصم بضحكته اللى اتعودت عليها. اول اما قرب عندها
"
88	"- صباح الخير
"
89	"بدور بابتسامه خجوله: صباح النور. انتو ايه اللى صحاكوا بدرى؟!
"
90	"مدحت بضحك كمان: احنا اللى جايين نسألك انتى؟!
"
91	"بدور بنفس الابتسامه: انا صحيت بدرى مع نهال. حاكينا شويه وبعدين هي سابتنى تشوف المهر الجديد. وانا جولت اجعد هنا. استناها في الجو الحلو ده.
"
92	"مدحت بلهفه: نهال في الاسطبل دلوك؟!
"
93	"بدور: ايوه
"
94	"مدحت وهو بيقعد عاصم عالكنبه: طب اجعد انت هنا مع بدور. وتبجى تشوف الحصان العالى بعدين بجى. سلام.
"
95	"قالها ومشى على طول. قدام نظرات الاستغراب الممزوجه بالابتسامه. من عاصم و بدور.
"
96	"عاصم: الواد باعنى في ثانيه. ولا اكنى كنت بتحدت معاه توى.
"
97	"بدور: معلش بجى. واد عمك وانت عارفه.
"
98	"عاصم بمشاكسه: لا مش عارفه، تعرفيه انتى؟!
"
99	"بدور: هاااا، كيف يعنى؟!
"
100	"عاصم: ايه اللى ها، انتى ماشيفاش واد عمك الدكتور الراسى. اللى ضحكته كانت بحساب. بجى كيف دلوكتى
"
101	"بدور وهي بتضحك: كيف!
"
102	"عاصم بضحكه ماليه وشه: كبرتى يا بدور وبجيتى ترديلى. ايه ماعدتيش تخافى منى.
"
103	"بدور وضحكتها بتزيد: لا ماعدتش اخاف منك خلاص.
"
104	"عاصم: خلاص. ياخساره يا عاصم هيبتك راحت يازعيم.
"
105	"هى ضحكت وهو كمل بسؤال
"
106	"- الا جوليلى صح. هو انت ايه اللى كرهك في معتصم؟! ليه فجأه جولتى مش طايجاه؟!
"
107	"بدور: كان دمه يلطش. وعاملى فيها دور الحبيب وعايزنى كمان اموت في هواه. واجولوا بحبك وكلام تانى كتير.
"
108	"عاصم بعصبيه: وانتى جولتيلوا ولا جاوبتيه؟!
"
109	"بدور وهي بتحرك راسها بالنفى بسرعه: عمرى. ولا مره جولتهالوا. اصل بصراحه كانت تجيله جوى على لسانى وانا مش حساها.
"
110	"عاصم وبدأ يهدا شويه: صح يا بدور. مش بجولك كبرتى. الحاجات دى مش بالكلام. دى بتبان في عنين الواحد ولا ايه.
"
111	"بدور وهي بتضحك بكسوف: ايه!
"
112	"بمجرد مافتح باب الاسطبل. عينه اتسمرت بانبهار. وهو شايفها سانده بايديها الاتنين على السور الخشب القديم وشعرها الاسود الحرير بيطير بتمرد وهي سرحانه بهيئتها كالملاك. فضل يقرب منها بهدوء وهو متاخد من جمالها اللى يسحر. وهي مادريناش بوجوده اساساً. استغل هو دا. وجمب ودنها بصوت كانه همس: صباح الجمال.
"
113	"شهقت مفزوعه وهي حاطه ايدها على قلبها.
"
114	"- انت هنا من امتى؟!
"
115	"مدحت وكأنه مسحور: انا هنا من زماااااان. اسير لجمالك اللى يفتن ويسحر
"
116	"اتكسفت اوى من كلامه. خصوصا وهي شايفه قربه منها. فرجعت لورا تلم حجابها وتدارى شعرها.
"
117	"مدحت: بتدارى شعرك ليه؟!
"
118	"نهال مستغربه: كيف يعنى ماداريهوش. انت نسيت الاصول ولا الحرام والحلال.
"
119	"مدحت بابتسامه خبيثه: حرام! جريب جوى هايبجى حلال ان شاء الله.
"
120	"نهال بنظره غامضه: انت متأكد!
"
121	"وكأنها ابطلت السحر اتنصب بطوله وهو بيكلمها.
"
122	"- وهي دى فيها متأكد ولا مش متأكد. انت مالك يا نهال؟!
"
123	"رجعت بعنيها تانى ناحية المهر ووالدته قبل ماترد
"
124	"- والله انت اللى جولت. ولا مش فاكر لما جيبتلى. مها خطيبتك الجديمه مثال!
"
125	"مدحت: وافرضى جيبت مها كمثل في لحظة غضب. دا معناه ان انتى زى مها. او اللى عملتوا انا مع مها هاعملوا معاكى.
"
126	"نهال: مش فاهمه. يعنى ايه؟!
"
127	"مدحت: يعنى انتى حبيبتى. وبنت عمى. وماعندكيش مهرب منى. غير بطلوع روحك او روحى.
"
128	"بصت له بنظره مبهمه مين غير رد. وبعدت تانى بعنيها عنه. وبطرف ايده دور وشها ناحيته وعنيه كلها رجاء.
"
129	"- نهال. انا طول الوجت وانا حاسسها بس. لكن كمان نفسى اسمعها منك. ريحى جلبى وجوليها.
"
130	"نهال: هي ايه؟!
"
131	"مدحت بصوت: انتى بتحبينى يا نهال. لو حاساها من جلبك جولى وريحينى.
"
132	"زاحت ايده وبعدت بعنيها تانى وسكتت، شعر هو ساعتها بخيبة امل واحباط. وقبل مايتحرك من مكانه ويمشى اتكلمت
"
133	"- انت شايف الفرسه الكبيره دى!
"
134	"مدحت بنظره واستفهام: مالها الفرسه الكبيره؟!
"
135	"نهال: ياما حاولت اركبها واجرى بيها زيك. لحد اما في مره وجعت من عليها ورجلى اتكسرت. وبرضوا ماكرهتهاش. عارف ليه
"
136	"مدحت: ليه؟!
"
137	"نهال: عشان دايما كانت بتفكرنى بالمره الوحيده اللى ركبتها معاك. وانا عيله وعندى 12 سنه. انا كنت ساعتها راجعه من المدرسه. وانت كنت بتجرى بيها في البلد زى عاصم كده. ندهت عليا وشيلتنى بايديك الاتنين وركبتنى جدامك. عشان الشمس كانت شديده جوى في يوميها. يمكن انت مش فاكر اليوم ده. لكن انا لا يمكن انسى اللحظه دى. وانا طايره فيها من الفرح. وانتى بتجرى بالفرسه وانا جاعده جدامك. وشايفه حلمى اللى ياما حلمتوا. اخيرا اتحجج.
"
138	"مدحت بصوت مشحون بالمشاعر
"
139	"- يعنى من غير مبالغه. انا كنت فارس احلامك يا نهال.
"
140	"نهال وعنيها في عنيه: وعمرى ماشوفت حد غيرك.
"
1	"نهال كانت مازلت على حالة الرفض ان مدحت بنفسه هو اللى يكشف على رجلها لدرجة التشنج وهو كمان مكانش محتاج وصايه في اصراره. مع شعوروا الكبير بالفرحه بقربها خصوصاً وهو ماسك ايدها وحاسس برعشتها وكسوفها حتى نظرته ليها اتحولت لهيام وهو مركز في تفاصيلها عن قرب.
"
2	"دخل راجح وهو مخضوض بعد ما كان في سطح البيت هو واخواته بيشربوا الشاى كالعاده بعد الاكل على طول ودا لما عرف من نهله الصغيره اللى جرت عليه تقوله ودا العادى منها طبعاً
"
3	"- ايه اللى حصل مالك يابتى فيكى ايه؟
"
4	"الجد ياسين: تعالى يا راجح شوف بتك وراسها الناشفه ياولدى
"
5	"راجح وعينه على نهال ومراته
"
6	"- مالها فيها ايه؟
"
7	"نعمات وهي بتشتكى
"
8	"- بتك رجلها مجدراش تجف عليها ياابو ياسين و مش عايزه واد عمها يكشف على رجلها و يشوفها.
"
9	"راجح وهو مخضوض: هاه ليه بس يابتى؟ متخليه يشوفهالك
"
10	"مدحت بخبث: يمكن مش مقتنعه انى دكتور ياعمى وعايزه حد غريب يكشف عليها
"
11	"راجح بعصبيه: حد غريب كيف؟ وانت دكتور كد الدنيا
"
12	"اجعدى يابت خليه يشوف رجلك
"
13	"نهال وهي هتعيط بجد: يابوى حن عليك انا عايزه اروح بيتنا
"
14	"راجح وصبره نفد منها: هاتروحى كيف يابت ال...
"
15	"اوعى كده ياولدى اوعى.
"
16	"شهقت وهي مخضوضه لما لقيت والدها بيشلها وبيطلب من مدحت يجى وراه. مشى بيها وعند اوضة جدها دخل بيها وحطها على سريره وبعدها طلب من مدحت يكشف على رجلها ساعتها مقدرتش تمسك دمعتها وهي بتحاول تغطى رجلها ومش قادره ترفع عنيها
"
17	"وقف مكانه مقدرش يتحرك وهو حاسس بالاحراج والشفقه في نفس الوقت عليها
"
18	"- هاكشف عليها كيف بس ياعمى اديك شايف
"
19	"قالها مدحت وهو بيديهم ضهره وايديه في جيوبه.
"
20	"نعمات وهي بتشد الغطا عليها: بجولك ايه يادكتور انا امها وبجولك شوف رجلها ياولدى احنا مش ناجصين يطلع كسر ولا حاجه عفشه
"
21	"التفت بدماغه لقاها مخبيه راسها في حضن والدتها حس ببعض الراحه
"
22	"والدتها كان مغطياها و كاشفه رجلها المصابه بس
"
23	"قعد جمبها على طرف السرير. اتنحنح الاول وبلع ريقه قبل مايشوف رجلها اللى اول ما وضع ايدوا عليها
"
24	"اتنفضت وهي مخبيه وشها
"
25	"حاول يجلى صوته قبل مايتكلم ويتصرف بعمليه.
"
26	"- وبعدين انا كده مش هاعرف اكشف
"
27	"نعمات بلهفه: خلاص يادكتور هي هديت خلاص اهدى يابتى اهدى
"
28	"بعد ما فحص رجلها وشافها اللتفت مدحت لعمه عشان يطمنه
"
29	"- اطمن ياعمى مافيش كسر والحمد لله هي بس اجزعت والظاهر كده هي اتحاملت عليها. انا هاكتبلها على ادويه وان شاء الله خير. خلاص بجى ارفعى وشك متتكسفيش.
"
30	"قال الاخيره ل نهال بصوت اجش وحنين. رفعت هي وشها من حض والدتها وهي لسه مكسوفه. حس هو بقلبه هايوقف ساعتها من سرعة دقاته وهو شايف كسوفها اللى جننه لكنه فاق لما لاقى والدها بيسألها
"
31	"- هو انتى وجعتى فين؟
"
32	"نهال بخوف وارتباك: ااا م على عتبة السلم يابوى
"
33	"مدحت حس انها بتكدب بس مارديش يبين لكنه اتفاجأ من والدتها لما قالت
"
34	"- حمد لله انا خوفت ليكون الكسر الجديم
"
35	"كان هايسأل لكن دخلة الجد ياسين وحريم عمامها
"
36	"خللته يسكت.
"
37	"ياسين وهو بيقعد جمبها عالسرير وبياخدها في حضنه
"
38	"- عامله ايه دلوكتى يابت الفرطوس خلعتينى عليكى
"
39	"نهال: حمد لله ياجدى
"
40	"سميحه مرات سالم: الف سلامه عليكى يابتى
"
41	"شاورتلها برقابتها هي ومرات عمها محسن اللى
"
42	"كملت وسألتها
"
43	"- بس انتى كنتى رايجه الصبح امتى وجعتى عليها بس؟
"
44	"راضيه: شكلها كده وجعت عليها جبل الغدا عشان انا لمحتها بتعرج بس مالحجتش اسألها والحمد لله الدكتور في بيتنا مش هانعوز نطلع بيها بره عشان نكشفلها.
"
45	"قالتها بفخر عن ابنها مدحت اللى قام من مكانه واستأذن عشان يخرج لما لاقى الاوضه اتملت
"
46	"راجح: طب استنى اكتبلى ورقه بالادويه اللى هاجيبها
"
47	"مدحت وهو بيهز رقابته: حاضر ياعمى حاضر على ما ارجع بس ماتيشلش هم انت
"
48	"نده على والدته قبل مايخرج: امى هي البت نيره فين؟
"
49	"راضيه: في الجنينه ياولدى هي و بدور هما الاتنين جاموا من عالوكل مع بعض
"
50	"بدور: زينه الحمد لله
"
51	"معتصم: ...
"
52	"بدور: لا مافيش حاجه عادى
"
53	"معتصم: ...
"
54	"بدور: اممم
"
55	"معتصم: ...
"
56	"بدور: حاضر.
"
57	"دا جزء من المكالمه اللى بين بدور ومعتصم خطيبها
"
58	"نيره مكانتش قادره تمسك نفسها من الضحك على صحبتها وردودها مع خطيبها
"
59	"اما بدور فبمجرد ما انتهت من المكالمه نفخت بصوت عالى
"
60	"- اووووف اخيراً خلص كلام ياساتر.
"
61	"نيره بدهشه منها: لا اله الا الله هو دا كلام الخطاب انتى شوهتى الصوره عندى خالص.
"
62	"بدور: وانا مالى هو انا جولتلك تيجى معايا
"
63	"نيره وهي بتضرب كف على كف.
"
64	"- شايفه التليفون في يدك رن رن فهمت على طول انه خطيبك واما جومتى تردى جولت اجى اشوف كلام الحب اللى بنسمع عنه. سديتى نفسى ياشيخه
"
65	"بدور: طيب احسن وبالمره ماتتجوزيش كمان
"
66	"نيره بتكشيره: ياشيخه غورى
"
67	"بدور وهي بتضحك: ههه. ايه دا الدكتور جاى علينا
"
68	"شويه كدا ووصل عندهم مدحت
"
69	"- ايه يابنات واخدين جمب لوحديكم يعنى!
"
70	"نيره بسرعه في الرد: لا ياخوى ولا جمب ولا حاجه احنا بس كنا بنحكى في كلام بنات كده ياعنى انت عايز حاجه؟
"
71	"مدحت: لا مفيش. انا بس كنت عايز اعرف هى نهال وجعت فين النهارده
"
72	"الاتنين بصوا لبعض وسكتوا وهو لاحظ لكن بعدها اتكلمت نيره: هاجولك بس ماتجولش لجدى ولا حد من عمامى
"
73	"شاورلها بايدوا عشان تكمل وهي سمعت الكلام
"
74	"- بصراحه يعنى هي النهارده كانت عايزه تتصور عالحصان وخلت رائف يساعدها بس الحصان وجعها لكن الحمد لله رائف لحجها بس رجلها جات تحتها.
"
75	"مدحت بتفكير: اممم فهمت. طيب انا حبيت اجولكم انها كانت بتصرخ منها دلوك ومجدرتش تمشى عليها
"
76	"صرخت بدور مخضوضه وقالت
"
77	"- يانهار اسود انا رايحالها
"
78	"وبعدها جريت عشان تشوفها
"
79	"نيرت كمان كانت هاتجرى وراها لكنها فوجئت لما لقت مدحت مسك ايدها ووقفها
"
80	"- في حاجه ياخوى
"
81	"اتكلم مدحت بصوت واطى ل نيره وسألها
"
82	"- ايه حكاية الكسر الجديم. هي نهال اتكسرت جبل كده؟
"
83	"نيره: ايوه طبعا دى ضاعت سنه دراسيه من عمرها بسبب الكسر ده انت مش فاكر.
"
84	"مدحت: لأ مش فاكر دا كان امتى؟
"
85	"نيره بعد ماافتكرت: ايوه صح انت ساعتها كنت في مصر بتدرس انا نسيت
"
86	"مدحت: برضو ماجولتليش اتكسرت ازاى
"
87	"نيره بارتباك: ماهى كانت وجعة حصان برضوا بس دى كانت الفرسه الكبيره اصلها كانت بتحب تركبها بس جدى من بعدها حلف عليها ماتركبها تانى وعشان كده احنا مجدرناش نتكلم
"
88	"مدحت بغضب: واخوكى عارف ومع ذلك اتصرف معاها باستهتار زى عوايدو
"
89	"نيره سكتت و معرفتش تتكلم اما هو فمشى على طول بعدها.
"
90	"قبل لحظات
"
91	"بدور كانت بتجرى بالخطوه السريعه عشان تشوف اختها ويدوبك هاتدخل اصطدمت بيه وهو كان خارج.
"
92	"رفع ايدو الاتنين لفوق وهو بيرجع ويقول
"
93	"- حااااسب
"
94	"عينها جات في عينه حست باحراج فظيع كان نفسها الارض تنشق وتبلعها وهي بتتأسف
"
95	"- انا اسفه ماكنتش شايفاك
"
96	"اتنحنح وهو بينزل عينه في الارض وبعدها اتكلم
"
97	"- ااا محصلش حاجه. ادخلى انتى خلاص
"
98	"مقدرتش تستنا دقيقه تانى ودخلت بالخطوه السريعه.
"
99	"ساعتها هو ماقدرش يحوش عينه من عليها لحد اما اختفت من قدامه وبعدها سمع ضحكه غريبه مكتومه بيلتفت عالصوت لقاه رائف واضع ايده على بقه وهو واقع من الضحك
"
100	"عاصم باستغراب: ياسلام وايه بجى اللى مخليك واجع على نفسك كده من الضحك؟
"
101	"رائف وهو بيغمز له بعينه عشان يفهم
"
102	"عاصم وضع ايدو في وسطه وهو بيضغط باسنانه على شفته وعلى وشه ابتسامه
"
103	"- يعنى انت بتتمسخر عليا انا!
"
104	"رائف بضحك: هههه انت زعلت ياعسل.
"
105	"عاصم بتحزير وما زالت الابتسامه على وشه: ياواد عمى انت مش كد دراعى ولا زندى
"
106	"رائف: مش لما تمسكنى الاول ياعسل
"
107	"عاصم وهو بيتحرك بالبطئ: لا ياسيدى انا مش عايز عمى عبد الحميد يزعل منى. ولا الدكتور كمان ياخد جنب منى
"
108	"ولما بقى على خطوه منه وقف يبصله وهو بيتكلم
"
109	"رائف بضحكه سمجه: يعنى انت مش هتكلمنى عشان ابويا واخويا.
"
110	"وقف شويه يبصله وهو ساكت وبعدها فجأه هجم عليه ولف دراعه على رقبة رائف فبقت رقابته بدماغه تحت زند عاصم وهو بيدوس عليها وبيتكلم
"
111	"- مين دا اللى يسيبك يااد. انا عاصم يااد. انا مين؟!
"
112	"رائف وهو بيقاوم ويضحك: هههه سيب يا عاصم وانا اوريك انتى اساساً خدتنى على خوانه
"
113	"عاصم وهو بيدوس على رقبته: يخرب بيت شيطانك اتأسف ياد
"
114	"رائف وهو بيضحك: انا اسف انا اسف ياعاصم باشا
"
115	"- ايوه كده.
"
116	"قالها عاصم وبعدها فك دراعه عن رقبة رائف وهو بينفخ صدره بحركه استعراضيه
"
117	"- ايوه كده لازم يعنى تشوف منى العين الحمرا
"
118	"رائف وهو بياخد نفسه ويعدل في هدومه: ياعم انا عارف عاجباك في ايه؟
"
119	"عاصم بغضب: وبعدين يا رائف انت هاتزعلنى صح
"
120	"رائف باصرار: ياسيدى انا مش عايز ازعلك بس يعنى بدور بصراحه عمرها ماعجبتنى دايما كده مستكينه مابطلعش صوت ولا ليه في الهزار مش زى نهال.
"
121	"- مالها نهال!
"
122	"قالها مدحت اللى كان واصل على طول. اللتفت الاتنين على صوته وبعدها اتكلم رائف باستخفاف
"
123	"- اهلا اهلا بالدكتور
"
124	"مدحت مقدرش يمسك اعصابه وهو بيزقوا بايديه الاتنين في صدره بقوه خلته يرجع عافيه وهو بيقوله
"
125	"- انت ايه يا بنى ادم انت؟! معندكش احساس؟!
"
126	"رائف بعصبيه: انت اجنيت ياك؟
"
127	"مدحت برج من عقله طار ساعتها. اتقدم عليه عشان يضربه لكن عاصم سيطر عليه لما حضنه
"
128	"- اهدى ياواد عمى ايه بس اللى معصبك كده؟!
"
129	"مدحت وهو بيحاول يفك نفسه: سيبنى يا عاصم دا بنى ادام معندوش دم
"
130	"رائف وهو بيضرب كف على كف
"
131	"- لاحول ولا قوة الا بالله انت حد كلمك ياعم؟!
"
132	"مدحت وهو بيقاوم عاصم: يعنى بت عمك لو كانت اتكسرت تانى النهارده كنت انت ساعتها هاتحس على دمك!
"
133	"سكت رائف ماتكلمش وبعدها عاصم فك مدحت لما حسه هدى لكنه بص على رائف وهو بيحزره
"
134	"- من الاخر كده المسخره دى ماتحصلش تانى وكلامك يبجى معاها بحدود.
"
135	"رائف بتحدى: وانت بتتحكم كده باانه صفه. انت اخرك واد عمها وانا برضوا واد عمها ولا في حاجه تانيه ياباشا!
"
1	"- حمد الله عالسلامه ياحبيبى. اتوحشتك جوى ياغالى.
"
2	"- ياوليه سيبه شويه ياخد نفسه. لسه ماشبعتيش احضان فيه
"
3	"سميحه بانفعال: باه. مش بجالى سنين ماشوفتوش. الغالى البكرى. حبيب جلبى ده.
"
4	"عاصم بغيره: والله واتنسيت يا عاصم وجاه اللى هاياكل الجو منك
"
5	"بلال وهو بيضحك والفرحه مش سايعاه وبيشدد من حضن والدته
"
6	"- انت لسه شوفت حاجه، دا انا هاروشك الايام الجايه. ياحبيبتى ياما ياغاليه.
"
7	"- عاصم بتمثيل: شايف يابوى. اللى عامل نفسه نازل مخصوص عشانى. جاى يغيظنى.
"
8	"سالم: عندك حج ياولدى. وانا اللى كنت فاكره عجل. بعد ماسافر الخليج!
"
9	"بلال: واعجل ليه يابوى؟! انا هافضل طول عمرى كده. عشان ماكبرش.
"
10	"عاصم: ماهو باين ياواد ابوى. اللى يشوفك بفتكرك في العشرين وانت معدى الخمس والتلاتين
"
11	"بلال بضحكه مجلجله: واه يا عاصم انتى هاتنبر عليا ولا ايه؟!
"
12	"سالم: ينبر عليك ليه ياخوى؟! كنت احلى منه ولا احلى منه.
"
13	"بلال بتمثيل: واعيه ياما. ابويا بيلمح لايه. بيدوس عالجرح. عشان عاصم طويل وعريض عليا. يرضيكى ياما
"
14	"سميحه ضحكت معاهم كلهم وهي بتتكلم
"
15	"- ههه لا ياحبيبى مايرضنيش
"
16	"سالم بتريقه: ياجلب امك ياخوى
"
17	"بلال وهو بيهز دماغه بتأكيد: ايوه جلب امى يابوى دا حجيجى
"
18	"كلهم ضحكوا على هزاروا اللى مابطلوش من ساعة ماوصل
"
19	"وبعدها قلب بلال للجد وهو باصص ل عاصم
"
20	"- ها ياغالى. اتعركت مع مين. عشان انا جاى اخلص
"
21	"عاصم بخضه: تخلص كيف؟! هو انا عويل.
"
22	"سالم كمان: انت لساك مجنون. مين جالك اساسا بالموضوع؟!
"
23	"بلال: انا عرفت يابوى وخلاص. المهم دلوك مين هو اللى سلط عيال ال، على عاصم؟!
"
24	"سميحه: خبر ايه يابلال؟! واحنا اللى جولنا ربنا هداك لما روحت الخليج.
"
25	"بلال: ما انا ربنا هدينى ياما. انا عملت حاجه. انا بس عايز اعرف ابن المركوب. اللى اتجرأ ومس اخويا بسوء. فيها حاجه دى.
"
26	"راجح وهو داخل بيت والده الحج ياسين
"
27	"- اللحجنى يابوى. بنتتى يابوى.
"
28	"ياسين اللى كان بيقرا و بيسبح. كعادته بعد مايخلص صلاة الفجر. قام مفزوع.
"
29	"- مال بنتتك يا راجح؟!
"
30	"راجح وهو بينهت من السرعه اللى وصل بيها
"
31	"- بنتى خطفهم العمده يابوى. عشان انت خاطف عاصم. زى مابيجولوا.
"
32	"ياسين بتحفز: مين هما اللى بيجولوا؟!
"
33	"راجح: جماعه اتصلوا بيا جبل الفجر و جالولى انهم خطفوا نهال و بدور. حن عليك يابوى. دولا عيالى. يعنى انا عندى ادفن حى ولا حد يمسهم.
"
34	"ياسين: ومين اللى هايجدر يمسهم اساساً؟! المهم انت اتاكدت من الكلام ده.
"
35	"راجح بصوت ملتاع على بناته: ايوه يابوى. البت امبارح اتصلت وجالت انهم نازلين البلد في الجطر. ولحد دلوك ماوصلوش وبرن عالتلفون بيدينى مغلق. يبجى حصل يابوى والكلام صح اللى جالهولى واد الفرطوس.
"
36	"ياسين وعينه بترمى شرار
"
37	"- ااه يا هاشم ال، هي وصلت كمان للحريم، دا انا هاشربك المر كاسات كاسات.
"
38	"راجح وهو بيرجف: احب على يدك يابوى. رجع معتصم لابوه، دولا عرضى يابوى
"
39	"ياسين: اصلب طولك ياض. محدش يجدر يمس عرضك. والعمده اكتر واحد. عارف بالعواقب. لو بس لمسهم.
"
40	"راجح بصوت خارج بصرخه: يابوى اسمعنى. دا اللى بلغنى جالى جول على بناتك يارحمن يارحيم. حن عليكم بعدونى انا وبناتى من الحسبه. وان شالله اهج واسيب البلد حتى.
"
41	"شده من دراعه ياسين وخده في حضنه يطبطب عليه هو حاس اوى بلوعة ابنه على بناته. وراجح كأنه لقاها فرصه وغصب عنه دموعه نزلت على كتف ياسين اللى حس بيها وكأنها نار بتحرقه.
"
42	"- خلاص اهدى. كل اللى انت عايزه هايحصل. وهارجع معتصم لابوه وارجعلك انت بنتتك منه.
"
43	"راجح وهو بيمسح دموعه بطرف كمه
"
44	"- ارجوك بسرعه يابوى. انا سايب امهم شايله الطين في البيت ولولا انى حلفت اليمين عليها لكانت جاتلك صارخه من بيتى.
"
45	"طبطب على كتفه وهو بيحاول يهديه. وبيفكر في الواطى. اللى قدر يعمل احط عمل في عرف البشر كلها. مش عرفهم هما بس.
"
46	"بتفتح عنيها لقت المكان غريب عليها. حاولت تصحصح في نفسها وتقوم تتاكد. لقت اختها نايمه جمبها على السرير في اؤضه غريبه بنقوشها وتصميمها اللى يشبهوا بيوت العز والباشوات القديمه. حاولت تفتكر ايه اللى جابهم هنا. اشتغلت تعصر في مخها. لحد اما افتكرت الراجل الغريب اللى وقفهم هي واختها فجأه وهما داخلين البلد. يسألهم عن دكتور يعرفوه. عشان مراته تعبانه ومحتاس بيها. وهما مندمجين وبيشرحلوه. عن مكان عياده قريبه. فجأه حست ايد بتكتم بوقها بمنديل. عينها راحت على اختها لقتها نفس الوضع. مع اختلاف انها شافت الراجل اللى بيخدر اختها.
"
47	"- بدور. يا بدور. جومى اصحى شوفى احنا فين!
"
48	"بدور وهي بتحاول تقوم بالعافيه من هز اختها
"
49	"- ايوه يا نهال. صحيت اها صحيت. ايه ده؟! احنا فين؟! وايه واللى جابنا هنا انا وانتى. قالتها بدور وهي بتقوم بجزعها من عالسرير وعينها رايحه جايه في الاؤضه الكبيره.
"
50	"نهال: جومى صحصحى كده خلينا نجوم نشوف مين اللى جابنا هنا وهانطلع ازاى.
"
51	"قامت نهال تشوف شباك الاؤضه عشان تفتحه لاقته متمسمر بمسامير عشان مايقدروش يفتاحوه. بعدها راحت على باب الاؤضه حاولت تجرب وتفتحه بس محاولتها بائت بالفشل ودا لانه كان مقفول بمفتاح. مالقتش قدامها غير انها تخبط عالباب بقوه وبصوت عالى تنده على حد يرد عليها
"
52	"- انتو يالى هنا افتحوا. ورونى وشكم يا، انتى ياواكل ناسك انت وهو حد يرد عليا.
"
53	"انتوا بينكم اتخبلتوا عشان تخطفوا احفاد الحج ياسين افتح يا زفت انت وهو. افتح اما اجولك
"
54	"بدور بخوف: ياعنى احنا مخطوفين يا نهال دلوك. و مخطوفين ليه اساساً؟!
"
55	"نهال بقوه: ماتخافيش يابت. وحتى لو خايفه ماتبينيش لحد منيهم انك خايفه. فاهمه ولا لاه
"
56	"بدور هزت بدماغها توافقها وهي مش عارفه ازاى هاتقدر ماتبينش.
"
57	"وعند الرجاله اللى قاعدين برا الاؤضه بأسلحتهم وبيفطروا. ماتبس يابت انتى فضيها.
"
58	"قالها واحد فيهم اسمه عيسى. وهو قاعد مكانه بيفطر عالسفره القديمه
"
59	"كمل التانى: لسانها حامى جوى البت دى. بس انت سيبك منها. تصرخ لبكره حتى. لما تشوف مين هايسمعها في الجصر الكبير ده.
"
60	"عيسى: تتخيل من فيهم. ام عيون خضرا ولا اللى عينها كيف الزتونى كده
"
61	"عبد الناصر: يابوى. دا الاتنين يحلوا من على حبل المشنجه.
"
62	"عيسى باستظراف: اه والله عندك حج. بس لو ماكانش العمده مشدد علينا. اننا مانجربش منهم. كنا خدناهم انا وانت و اتجوزناهم.
"
63	"عبد الناصر بسرحان: دا انا كنت ابطل اجرام وابطل حتى الشغل واجعد بس اتأمل فيها.
"
64	"عيسى وهو بينتبه: هو انت اخترت خلاص. اصحى يا عبده. احنا مصلحتنا انهم يرجعوا سالمين لاهلهم واحنا نعكملنا مبلغ محترم من العمده. وبعد كده انت هاتجدر تختار على كيفك اللى تتجوزها وتتوبك. دول الشغل ياحبيبى. ماشى يابا. اصحى اصحى
"
65	"قالها وهو بيزغده في دراعه. عشان يفوقه
"
66	"- بتصحيه ليه؟! هو نايم.
"
67	"قالها زميلهم التالت اللى كان داخل يفطر معاهم وقعد بعدها.
"
68	"عيسى: ماتشغلش نفسك انت يا متولى. دا انا بس بشد عليه عشان عينه ماتغفلش.
"
69	"عبد الناصر: متولى. مدام انت من البلد وعارف اهلها. يبجى تعرف جوز البنته اللى زى الجشطه دول صح! هما بنتت مين في بلدكم.
"
70	"متولى وقف اكل و باصلهم بتكشيره وهو بيحذرهم
"
71	"- اسمع اما اجولك انت وهو. البنته اللى جوا دول. اياك حد فيكم يبصلهم حتى. مش يكلمهم. انا بحذركم. انتوا اغراب عن البلد. فاهمين ولا اجول للعمده يفهمكم.
"
72	"عيسى: فاهمين ياابو عمو انت هاتكبر الموضوع ليه بس؟!
"
73	"فتح عليه حربى لاقاه نايم واقف وهو مربوط ودماغه نازله وبكف ايده وعلى قفاه واداله القلم
"
74	"- ااه
"
75	"قالهابصرخه وهو صاحى مفزوع من الضربه
"
76	"حربى بزعيق: اصحى، احنا جابينك تنام
"
77	"معتصم وهو هايعط
"
78	"- خبر ايه؟! معاكم عاد. انتوا كمان مش عايزنى انام!
"
79	"رائف واللى دخل عالصوت: مش تحمد ربنا ان احنا سايببنك عايش اساساً.
"
80	"معتصم: عايش كيف؟! وانتوا سايبينى من امبارح مربوط مع الفيران والخنافس وحاجات كتيره. مش عارف اساميها. حواليا بتمشى. حرام عليكم.
"
81	"دا انا ضهرى وجعنى من الوجفه وسيابينى جعان من غير وكل.
"
82	"حربى باستغراب: وليك نفس تاكل ياجزين!
"
83	"رائف ل حربى: معلش يا واد عمى خلينا نوكله. ما احنا كمان مش مستعجلين على موته برضوا.
"
84	"معتصم وهو مرعوب: موت مين؟!
"
85	"رائف وهو بيضحك وخارج: هههع موتك بابطه. ثوانى ياجلبى اجيبلك تاكل.
"
86	"حربى ضحك هو كمان وهو بيحصل ابن عمه وعينه على معتصم اللى وشه انخطف وجاب مية لون.
"
87	"نهال بعد ما يأست من كتر الخبط والزعيق. اللى ماجابش اى نتيجه. تعبت ورجعت تقعد جمب اختها اللى ضمت رجليها واتكورت على نفسها وهي دموعها نازله بخوف من المجهول.
"
88	"نهال بصت لها بعجز. لاهى قادره تقولها وقفى دموع ولا قادره تطمنها بحاجه.
"
89	"ماعداش كتير بعدها. لما لاقوا الباب اتفتح. بدور مسحت دموعها بسرعه و نهال وقفت بتحفز تشوف اللى داخل.
"
90	"دخل في البدايه عيسى وهو رافع سلاحه عشان يرهبهم وبعدها دخل عبد الناصر وهو بيتكلم بادب
"
91	"- الفطور ياعرايس!
"
92	"نهال: انتوا مين وليه خاطفينا انا واختى؟!
"
93	"عيسى: مالكيش دعوه. انتى ليكى تاكلى وتشربى لحد اما يتفك حبسكم. انتى والسنيوره اختك وتمشوا بعدها.
"
94	"بدور وهي بتجرا نفسها: بتجولك خاطفينا ليه؟ رد عليها وخلص.
"
95	"عبد الناصر وهو بيحاول يتكلم بااحترام
"
96	"- ما علش يا ابله سامحينا. احنا مش ها نجدر نجولكم. بس انتوا اتطمنوا. احنا مش هانهوب ناحيتكم وهانروحكم سالمين غانمين.
"
97	"عيسى اللى كان مستغرب صاحبه كمل على كلامه وبصوت عالى
"
98	"- بس تجعدوا باحترامكم وماتحاولوش تعملوا معانا اى حاجه عفشه.
"
99	"نهال بشده: طب ياللا خد فطارك وغور. احنا مش عايزين حاجه من خلجتكم
"
100	"عيسى بزعيق: خبر ايه؟! انت شاده حيلك كده علينا. هو احنا غلطنا فيكى!
"
101	"نهال بعصبيه: وانت تجدر تغلط اساساً. عشان كنت علمتك الادب ساعتها.
"
102	"- وااه يابوى. دا انتى واعره جوى. سبحان مين يصبرنا عليكى
"
103	"عبد الناصر على نفس الوضع: هو انتى ليه متبجيش عاجله زى اختك اللى عامله زى الجمر دى وساكته.
"
104	"قالها وهو عينه على بدور اللى اترعشت من نظرته و نهال اتعصبت زياده.
"
105	"- اختى مين يا، عينك دى لو رفعتها في اختى او اى واحده فينا هفجعهالك فاهم ولا لأ
"
106	"عيسى وهو بيشد صاحبه بعصبيه.
"
107	"- االوكل عنديكم لو عوزتوا تاكلوا، ياللا انت كمان. خلينا نطلع. بدل ما ارتكب جريمه
"
108	"من ساعة ماقام من نومته اللى ماكملتش ساعتين من بعد ماوصل البلد وهو بيرن على فونها ونفس النتيجه مغلق
"
109	"مدحت بعصبيه: ماتردى بجى، وبعدين عاد. دا انا ماستنيتش دجيجه بعد ماجالى عاصم وجيت على طول. وراكى البلد. عشان اصالحك. اروح اخبط عليهم الساعه 7 الصبح عشان يجولوا عليا اتجن
"
110	". يامين يصبرنى الساعتين دول. ماشى يا نهال ماشى.
"
111	"دخلت عليه نيره لاقته بيكلم نفسه
"
112	"- اسم الله عليك ياخوى. انت بتكلم نفسك.
"
113	"ومدحت وهو بيرمى عليها المخده
"
114	"- وانتى مالك. يازفته انتى. اتكلم ولا اتنيل.
"
115	"اتفادت نيره المخده وهي بتضحك.
"
116	"- وانا مالى يابوى. كلم نفسك على كيفك. وانت مدام خطبت المجنونه نهال هبيجى فيك امل تانى.
"
117	"مدحت وهو بينزل من على فرشته وبيشاور على نفسه
"
118	"بصابع ايده.
"
119	"- بجى انا. الدكتور مدحت. على سن ورمح. على اخر الزمن. تيجى عيله تافهه زيك وتجولى. الكلام ده. دا انت سنتك مش معديه.
"
120	"هى سمعت كده وشافته هايهجم عليها. جريت وهي بتضحك
"
121	"- اللحجنى بابوى. اخويا مدحت. هايموتنى.
"
122	"خرجت من الاؤضه وهي بتجرى وتضحك وهو بيجرى وراها. ضحكتها وقفت وهي وقفت مكانها. ومدحت كذلك لما لاقوا راضيه و عبد الحميد منظرهم مايطمنش.
"
123	"عبد الحميد. واضع ايديه الاتنين على دماغه وعينه شارده. وراضيه ايدها على خدها.
"
124	"نيره: في ايه يابوى؟! مالك ياما.
"
125	"مدحت: ايه اللى حصل يابوى؟! جلجتونى.
"
126	"راضيه: نهال وبدور.
"
127	"حس قلبه هايوقف وصوته خرج منه بالعافيه
"
128	"- مالها نهال ياما. هي و بدور؟!
"
129	"جبيصى وهو بيجرى: ياجناب العمده. ياجناب العمده.
"
130	"هاشم: في ايه ياض انت مالك؟!
"
131	"جبيصى: الحج ياسين داخل وعايز يشوفك.
"
132	"هاشم اتعدل في قعدته وهو بيقول: روح ياض خليه يدخل على طول.
"
133	"ياسين وهو داخل فعلا: انا مش هاستنى اذن عشان ادخلك يا هاشم.
"
134	"هاشم بنظرة تعبان والفرحه مش سايعاه
"
135	"- يااهلا ياحج ياسين. تاَنس وتنور. روح ياض انت دلوك.
"
136	"ياسين وهو واقف بتحفز: دى عامله تعملها ياواطى.
"
137	"هاشم و بكل بجاحه: امال كنت عايزنى اعملك ايه؟! وانت خاطف ولدى
"
138	"ياسين بحده: وحصلت للحريم كمان يا...
"
139	"هاشم وهو بيحاول يسيطر على اعصابه
"
140	"- ياحج ياسين. انا مش عاوز اتهور معاك انت راجل كبير وانا برضو من دور عيالك.
"
141	"ياسين: عيالى مين ياض. هو انت خليت فيها كبير ولا صغير. بجى حصلت للبنته كمان
"
142	"هاشم من بين اسنانه: شوف ياحج ياسين بنتت ولدك في امان ومحدش هاوب ناحيتهم. المهم دلوك تجيبوا ولدى اسلمكم البنته
"
143	"ياسين بزعيق: ياراجل ياعديم الدم ولدك راجل. واحنا خدناه عشان نجيب حجنا منه. لكن انت بجلة اصلك بتخطف بنته ملهاش ذنب. خلاص بجينا ندخل الحريم في عاريك الرجاله ولا صح ولدك مش محسوب عالرجاله.
"
144	"هاشم بصرخه ناريه: احترم نفسك يا ياسين
"
145	"ياسين وهو بيحاول يمسك اعصابه
"
146	"- ناهيتوا، روح هات البنته وانا هابعت. اجيبلك المحروس ولدك.
"
147	"هاشم وهو بيقعد على دكته مستريح: كده بالساهل!
"
148	"ياسين وهو بيعقد حواجبه بتفكير
"
149	"- ياعنى ايه؟!
"
150	"هاشم: ياعنى ياحج ياسين. انا لو خدت ولدى النهارده. اضمن منين. انك ماترجعش تعيدها. انت او عيال ولدك
"
151	"ياسين بانفعال: تجصد ايه يا هاشم؟! جيب اللى في عبك. خلصنى.
"
152	"هاشم وهو بيدعى الطيبه: شوف ياحج ياسين. انا مش عايز عداوه بينا وبينكم. انا عايز نبجى حبايب. وعشان نبجى حبايب. يبجى نرجع النسب اللى كان مابينا تانى. و معتصم يتجوز بدور ويبجى يادار مادخلك شر.
"
153	"ياسين وعينه مبرقه من الغيظ
"
154	"- يعنى انا اجولك العدل بعقابه. وانت عايزنى اكافئه. ببت ولدى كمان.
"
155	"هاشم: ويكون في علمك. المره دى مش هاتبجى خطوبه. لا دى هاتبجى جواز على طول. ولو على سنها فاهى مش اول بت تعجد بالسنه واما تكمل سنها القانونى. نبجى نعجدلها على يد ماذون وهي على ذمة ولدى. واحنا حبايب ونسايب. ماهو مش معجول هاتئذوا جوز بتكم. ولا ايه؟! يا حج ياسين.
"
1	"اللتفت ترد عليه لكنها تنحت بانبهار و هي شايفاه باليونيفورم بتاع المستشفى. كان جميل فعلا ويلفت النظر، عجبها اوى لدرجة انها ماخدتش بالها من نظرته الحاده ناحيتها هي و يونس اللى رد عليه بابتسامه واسعه
"
2	"- اهلا يا مدحت انت ماخدتش بالك منى ولا ايه!
"
3	"مدحت بثبات انفاعلى
"
4	"- اهلا، يا يونس معلش ماخدتش بالى. اتأخرتى ليه؟!
"
5	"قال الاخيره بخشونه ل نهال اللى ابتدت تحس بغضبه فردت بارتباك.
"
6	"- انا متأخرتش ولاحاجه انا يدوبك خرجت بعد ماكلمتك على طول وتوى ماواصله
"
7	"- طب يالا معايا عشان اروحك
"
8	"قالها وهو بيشاورلها بدماغه عشان تتحرك
"
9	"اتحركت تمشى ناحية ماشاورلها بدماغه وهي متأكده من غضبه الواضح اللى بيحاول يداريه
"
10	"اتحرك هو وراها لكنه فوجئ ب يونس اللى مسكه من دراعه يوقفه
"
11	"- استنى. ياعم انت. ماشى كده على طول.
"
12	"مدحت كان بيغلى من نظرة يونس ل نهال اللى وقفت من بعيد تستنى مدحت
"
13	"يونس: اااا، هي بنت عمك دى مخطوبه.
"
14	"مدحت وهو بينفض ايده وبيحاول يسيطر على غضبه بقوه: ايوه مخطوبه، في حاجه تانى
"
15	"يونس: طيب استنى...
"
16	"- معلش بعدين يا يونس بعدين
"
17	"مشى بعدها على طول وساب يونس مستغرب
"
18	"خطواته كانت سريعه جدا. لدرجة خلت نهال تجرى بالخطوه السريعه عشان تحصله
"
19	"فتح مكتبه و دخل فيه بسرعه. قفلت الباب وراه وهي بتاخد نفسها بالعافيه. ودا وقف قدام مكتبه وهو حاطط ايده في جيوبه ومش ناطق كلمه. قربت منه تسأله
"
20	"- مدحت. هو انت زعلان ولاحاجه.
"
21	"التفت لها يكلمها وهو بيدوس على اسنانه
"
22	"- تعرفى يونس منين عشان تجفى وتسايرى معاه في الكلام
"
23	"نهال وهي مخضوضه: والله مااعرفه. دا هو اللى سلم عليا وعرفنى بنفسه
"
24	"مدحت بانفعال: ويعرفك منين عشان يعرفك بنفسه.
"
25	"نهال: هو اللى جالى انه فاكرنى من ساعة ماشافنى معاك في الكافيه
"
26	"مدحت وكأنه اتجنن: كمان فاكرك من ساعة الكافيه. دا انتى على كده عجبتيه ودخلتى مخه من ساعتها.
"
27	"نهال بتوتر: ايه اللى انت بتجولوا دا. هو عمل ايه بس لدا كله
"
28	"مدحت: ما انتى لو ما روحتيش الكافيه الزفت في يومها مكانش شافك وحطك في مخه
"
29	"نهال بعصبيه: طب اهو شافنى النهارده في المستشفى، على كده كمان ياريتنى ماجيت المستشفى.
"
30	"بصيلها بغيظ وسكت
"
31	"كملت هى: عايزه افكرك ان انت اللى جولتلى. اجيلك ولا انت ناسى
"
32	"مدحت: لا مش ناسى. وعارف انك هتبجى دكتوره وتجابلى ناس كتير كمان.
"
33	"نهال: اديك جولت بنفسك.
"
34	"مدحت وهو بيضرب بقبضة ايده على المكتب وشارد بيفكر
"
35	"- انا لازم استعجل جدى عشان يخلص موضوعنا بسرعه.
"
36	"نهال ببلاهه: موضوع ايه؟
"
37	"اللتفت لها وهو بيبرق بعينه. فلحقت هي نفسها
"
38	"- اااه. تجصد الخطوبه.
"
39	"داس على شفته قبل مايتكلم: ايوه الخطوبه ولا انتى نسيتى
"
40	"نهال: لاااا مانسيتش. ودى حاجه تتنسى برضو
"
41	"مدحت: ماشى يا نهال ماشى
"
42	"فى اليوم التالى
"
43	"سالم وهو بيفطر مع اسرته
"
44	"- هو عاصم لسه ماصحيش.
"
45	"سميحه: لا كيف. دا اسم الله عليه طلع صلى الفجر. بس مارجعش تانى
"
46	"سالم: يعنى ايه؟ مارجعش يفطر
"
47	"سميحه: لاه مارجعش ودى مش عوايده
"
48	"سالم: يمكن اتشغل في موضوع. ولا يمكن معاه مصلحه بيخلصها
"
49	"سميحه: يمكن برضوا. بس انا اتشغلت مش عارفه ليه!
"
50	"سالم: تتشغلى ليه بس. ربنا مايجيب حاجه عفشه
"
51	"سميحه: يارب
"
52	"فى بيت رضوانه بعد ماخلص المأذون اجراءات الطلاق، خرج عيد ووالده وفضل ياسين و مروان و حربى
"
53	"دخلت نسمه هي ووالدتها رضوانه.
"
54	"ياسين: بكره ان شاء الله. انا هابعتلكم عربيه تحمل العفش. شوفى مين تأمنيها تروح وتلملك حاجتك كلها
"
55	"نسمه: اروح انا. ياعم ياسين
"
56	"ياسين: لا يابتى ماينفعش
"
57	"رضوانه: جولها ياابو سالم. انا من الصبح بجولها وهي مش سامعه كلامى
"
58	"ياسين اخد باله قبل مايتكلم
"
59	"- انتى كنتى باكيه يااك
"
60	"رضوانه بحرقه: وكيف ماابكيش وانا بتى بيتها اتخرب. دا طلاج يعنى مش حاجه هينه
"
61	"ياسين نزل بعينه للارض لما حاس بكلامها قبل مايرد.
"
62	"- ربنا يبعتلها اللى احسن منه ان شاء الله، يالا بينا يا حربى
"
63	"مروان: مالسه بدرى ياعم ياسين اجعد افطر معانا
"
64	"ياسين وهو بيطبطب على كتفه: تعيش ياولدى. انا يدوبك احصل مصالحى.
"
65	"نسمه: صح ياعم ياسين تلاجيك مافطرتش. نعمل ايه بجى في عم حسن المأذون اللى اصر يجى الصبح بدرى.
"
66	"ياسين: ولا يهمك يابتى. انتى زى بتى برضوا. ياللا بينا يا حربى
"
67	"قبل مايتحرك حربى: ربنا يعوض عليكى با الزين
"
68	"نسمه بكسوف: متشكرين ياستاذ حربى.
"
69	"ياسين وعينه على رضوانه يالا يا بينا يا حربى
"
70	"حربى: حاضر ياجدى.
"
71	"وبعدها خرجوا على طول، ياسين كان شارد وفحاله غريبه.
"
72	"حربى اللى اخد باله. كلمه بعد ماركبوا العربيه
"
73	"- مالك ياجدى، وشك اتغير يعنى
"
74	"ياسين: ولا حاجه افتكرت حاجه كده.
"
75	"حربى بفراسه: افتكرت اليوم اللى طلجت فيه خالتى رضوانه
"
76	"ياسين وهو بيبص ل حربى: كبرت و بجيت بتفهم يا حربى
"
77	"حربى: مش محتاجه مافهوميه ياجدى. نظرة عنيك مبينه كل اللى جواك. ولا انا غلطان!
"
78	"ياسين: لا مش غلطان يا حربى. مش غلطان ياولدى
"
79	"هاشم بزعيق: هو دا اللى جولتلك عليه ياغبى.
"
80	"معتصم وهو بيحاول يوقف الدم اللى بينزل بغزاره منه: اعمل ايه ياعنى؟، انا كنت مأكد عالرجاله بكلامك اننا نأدبه وبس
"
81	"هاشم: وايه اللى حصل وخلاك تغير الكلام
"
82	"معتصم: يابوى دا طلع شديد جوى. انا والرجاله مكوناش جادرين عليه، دا لولا واحد من الرجاله خدوا على خوانه
"
83	"لكان عاصم مخلص عليا دلوك وكنت روحت انا في خبر كان.
"
84	"هاشم: طب بالراحه احكيلى كل اللى حصل
"
85	"معتصم: حاضر يابوى
"
86	"قبلها بساعتين
"
87	"بعد ماصلى عاصم الفجر وكان مروح على بيتهم فجأه لقى اتنين طوال وبعرض الحيطه بيقفوا قصداه ويسدوا عليه السكه وهما ماسكين عصى تقيله
"
88	"عاصم وهو مستغرب: نعم، انتو مين وعايزين ايه بالظبط
"
89	"ودول متنحين بنظرات غير مفهومه
"
90	"عاصم حب يتحرك تانى لاقهم بيسدوا عليه السكه برضوا
"
91	"- ماترد يا، انت وهو بدل ماانتوا بتسدوا السكه في وشى كده من غير ماتنطجوا بحرف.
"
92	"قالها عاصم عشان يردوا لكن الرد جاه من ناحيه تانيه
"
93	"معتصم: انا اللى هارود عليك عشان انا اللى جايبهم
"
94	"عاصم بابتسامه غامضه: وااه المجلع، انت خلاص ياحيلتها، ابوك يأس منك فجابلك بلطجيه يحموك
"
95	"معتصم: وانت الصادج دا انا جيبهملك انت مخصوص عشان يربوك ويعلموك الادب
"
96	"عاصم بجساره بص عليهم وبعدها بص ل معتصم وضحك
"
97	"- انت حتى لما حبيبت تسترجل جايب ناس هبله زيك طب استنضف ونجى خلج عدله.
"
98	"البلطجيه بصولوا بغيظ و معتصم كان اكتر منهم
"
99	"- ماشى يا عاصم انا هاخليهم يعلموك الادب
"
100	"عاصم وهو بيشاور عليهم بتريقه: بجى دول هايعلمونى انا الادب يا، واد انتصار
"
101	"معتصم وهو شايط من الغيظ: انت بتنهدلى باسم امى. والنعمه لا انا مربيك يا عاصم، علموه الادب يارجاله
"
102	"عاصم رفع الشمله اللى على كتفه وبيلفها على ايده وبكل جساره ورينى مرجلتك انت وجوز التيران اللى معاك يا، حيلتها
"
103	"معتصم وهو بيصرخ في رجالته.
"
104	"مستنين ايه اهجموا عليه علموه الادب
"
105	"هجموا الاتنين بالعصى اللى في ايديهم. لكن عاصم كان بيتفادى الضرب. وكل ما يطول واحد فيهم لازم ياخدوا له ضربه قويه او روسيه شديده حتى لو التانى ضربوا بالعصايا يقوم بكل شجاعه ويكمل المعركه الغير متكافئه و معتصم بيراقب بكل توتر وهما كانوا محترفين وهما بيضربوا بالعصايا التقيله ويجروا
"
106	"فرح قوى معتصم لما لاقى الانهاك الجسدى بان على عاصم قرب منه لما لاقاه ابتدى يتهز.
"
107	"- ايه رأيك ادينى بعلمك الادب من غير مانوجع عيلتين في بع...
"
108	"قطع الكلام لما فاجأوا عاصم بروسيه شديده كسرت مناخيروا. صرخ زى المجنون وهو الدم بينزل بغزاره منه
"
109	"- كسروه زى ماكسر لى مناخيرى
"
110	"وكأنهم كانوا مستنين الاذن هجموا عليه بالعصى التقيله ضرب وهو فضل يقاوم لحد اما قدر يتمكن وسحب واحده منهم. ساعتها قام زى الاعصار يردلهم ويهجم عليهم.
"
111	"تقريبا قدر ينيمهم في الارض مكسرين. وبعدها اللتفت ل معتصم وهو بيتحلفله بالعصايا اللى في ايده
"
112	"معتصم وهو بيرجع لورا بخوف والدم نازل منه
"
113	". كان بيصرخ بأساميهم وهو مرعوب من عاصم اللى بيتقدم عليه بالخطوه البطيئه وبنظرة الفهد اللى بيقرب من فريسته
"
114	"الرعب سيطر عليه من عاصم، لكن اللى نجده واحد من البلطجيه اللى اتحامل على نفسه ومسك عصايا وضرب عاصم في رجله من الخلف. خلتوا ركع في الارض.
"
115	"وفى ثانيه جرى عليه معتصم خطف العصايا واشتغل ضرب فيه هو والبلطجى بهستيريا. فاق لما لقى عاصم بقى غرقان في دمه ومش حاطط منطق.
"
1	"دخل راجح بيته وهو بيضرب كف على كف وبيكلم نفسه
"
2	"خرجت مراته من المطبخ لمحته على حالته دى فندهت عليه وكلمته
"
3	"- راجح انت ياراجل مالك بتكلم نفسك؟
"
4	"انتبه لها راجح واتكلم
"
5	"- اعمل ايه يابنت الناس بتك ولاد عمها التلاته طالبينها للجواز وكل واحد من خواتى ملاومنى وعايز ياخدها لابنه
"
6	"اتفاجأت نعمات من كلام جوزها وقالت: تلاته مين غير حربى وعاصم مين اللى اتقدم تانى.
"
7	"رد راجح عليها: مدحت ابن عبد الحميد اخويا اللى لخبطلى الدنيا الواد مايتعابش دا دكتور في قد الدنيا بس حربى وعاصم سبقوه واللى ابن العمده كمان انا مش عارف اعمل ايه. خلاص مخى هاينفجر
"
8	"نعمات: وهو ايه اللى فكره ببدور هو كمان دا بقالوا اربع سنين من ساعة مااشتغل دكتور في المحافظه وهو محدش شاف وشه وكمان يزيد عليها بكتير دى يدوبك 17 سنه.
"
9	"راجح: انتى معارفاش راضيه مرات اخويا اكيد هي بعد ما سمعت بولاد عمها وابن العمده اللى متقدمين هي اللى وزت ابنها وخلت ابوه دلوقتى يكلمنى
"
10	"نعمات بحزن: يعنى هي دلوقت بقت عاركه على بدور طب ونهال اختها دى تقول للقمر قوم وانا اقعد مطرحه دا كدا حالها هايوقف لما نجوز اختها الاول
"
11	"راجح: مين دى اللى حالها يوجف انتى جولتى بنفسك انها زى الجمر دا غير انها هاتبقى داكتوره كد الدنيا.
"
12	"فى الوقت دا كانت نهال خارجه من اوضتها لكن الصوت خلاها تقف عشان تسمع لما جات سيرة مدحت اللى اول ماعرفت انه عايز يتجوز اختها جرت على اوضتها تعيط وتبكى
"
13	"دخلت عليها بدور اتخضت لما لاقتها بتعيط جريت عليها تهديها وتقولها
"
14	"- مالك يا نهال ايه اللى صابك ياحبيبتى بتعيطى ليه؟
"
15	"بصت عليها نهال ودموعها مغطيه وشها. مش عارفه تكرها ولا تحقد عليها. طب هي ايه ذنبها وكل اللى يشوفها ينبهر بجمالها اللى يفتن ولا لون عنيها اللى هو نادر اصلا في مصر كلها مش بس الصعيد
"
16	"بدور ببرائه: نهال ياخيتى انتى بتبصيلى كده ليه
"
17	"نهال وهي بتمسح دموعها: مافيش حاجه ياحبيبتى
"
18	"اهى حاجات كده بسيطه بتخلينى ابكى احيانا
"
19	"بدور: ايه ياعنى اللى تاعبك وخلاكى تبكى
"
20	"نهال: حن عليكى يا بدور سيبنى في حالى ومتسالنيش.
"
21	"بدور: ماشى ياخيتى اللى تحبيه. انا جايمه وهاسيبك في حالك
"
22	"مشت بدور وسابت نهال تراجع نفسها. طيب وانا هالوم اختى ليه. الحق مش عليها الحق على اللى عامل نفسه دكتور وفسنه ده وبيفكر في عيله صغيره يدوب مكمله 17 سنه.
"
23	"راجح فضل ليلته كلها يفكر في موضوع جواز بدور وولاد عمها اللى التلاته طالبينها ومعاهم ابن العمده وزياده على كده خايف يظلم نهال لو جوز اختها قبلها فضل يفكر لغاية ادان الفجر. صلى الفجر وبعدها قرر يريح مخه وينام بعد ماحسم قراره
"
24	"تانى يوم بعد ماقام راجح من النوم نده على بناته وجمعهم عشان يتكلم معاهم وياخد رأيهم واول حاجه ابتدا بيها الكلام هو سؤال ل نهال.
"
25	"راجح: نهال يابنتى جاوبينى بصراحه تجبلى اختك بدور تتجوز جبلك
"
26	"نهال بدون تردد: ياابويا انا اتفجت معاك من الاول انى اكمل جامعه يعنى مش هاتجوز دلوجتى ولو عايز تجوز اختى والله انا نفسى راضيه ياابوى
"
27	"راجح: على بركة الله يابتى وانا معاكى وفي ضهرك وان شالله تكملى الدكتوراه زى واد عمك مدحت.
"
28	"نهال حسيت بالجرح بيتفتح تانى لما فكرها ابوها بمدحت ابن عمها اللى كان دايما فارس احلامها ودلوقتى الحلم اتحطم لما لقيته اتقدم لاختها. فاقت نهال من تفكيرها لما لقت ابوها بيوجه السؤال التانى ل بدور
"
29	"راجح: بدور يابتى انتى طبعا عارفه ان ولاد عمك عاصم و حربى ومعتصم ابن العمده متقدمين لك
"
30	"بدور: ايوه يابوى عارفه
"
31	"راج ح: طيب يابتى واد عمك مدحت كمان طالبك انتى بقى موافجه على مين فيهم.
"
32	"نهال بصت لاختها عايزه تعرف ردها. وهي وبتوعد نفسها انها هتنسى حبها لابن عمها مدحت حتى لو اختها مااخترتهوش اما بدور فكانت نظرتها ضايعه مش مفهومه
"
33	"راجح: ها يابتى انتى رأيك ايه. تختارى مين فيهم
"
34	"بدور: مش عارفه ياابوى هما كلهم مايتعايبوش اللى تجول عليه انت. انا موافجه عليه
"
35	"راجح: الله يريح جلبكم. كده انتو رايحتونى انتو الاتنين
"
36	"نعمات: ياعنى ايه ياابو ياسين انت اختارت مين فيهم.
"
37	"راجح: مش انا اللى هاختار. ابويا هو اللى يختار. انا مش عايز اخسر حد من خواتى عشمان في نسبى
"
38	"انا هسيب المهمه دى لابويا واللى يحكم بيه انا موافج
"
39	"فى بيت عبد الحميد
"
40	"راضيه: ياعنى ايه ابوك هو اللى هايحكم هو هيلاجى زي نسبك ولا هيلاجى زى ولدى دا دكتور كد الدنيا هو اخوك اجن مش عارف يميز.
"
41	"عبد الحميد بنظره ارعبتها: لمى نفسك ومتغلطيش انا اخويا سيد الرجال. هو بس مش عايز يزعل حد من خواتى.
"
42	"راضيه: انا بس بجول ان ولدى زينة الشباب ومايتعايبش
"
43	"عبد الحميد وصبره نفد منها: اخويا مش رافضه بالعكس دا بيتمناه لبته
"
44	"راضيه باستهزاء: ياعنى على كده عم ياسين هايحطهم قصاد بعض ويعمل حادى بادى ولا هايعمل جرعه واللى يكسب هو اللى يتجوز السنيوره
"
45	"عبد الحميد وهو هايفرقع من اسلوبها: اللهم طولك ياروح. لمى نفسك انا ماعنديش مراره لمسخرتك دى. المهم انتى اكدتى على ولدك يجى ولا هايعمل زى كل مره ومايجيش.
"
46	"راضيه: لا طبعاً دا اكد لى انه هايجى. دا جواز يعنى لازم يحضر بنفسه
"
47	"عبد الحميد: اللى فيه الخير يجدمه ربنا
"
48	"يوم الجمعه
"
49	"العيله كلها كانت متجمعه في البيت الكبير عند كبير العيله ياسين
"
50	"اولاد واحفاده الرجاله في المندره والستات والبنات فكانوا بيحضروا الاكل والسفره وطبعا الكلام مابينهم مابينتهيش
"
51	"راضيه: يعنى انتى جوزك يانعمات مكانش يجدر يحل الموضوع دا لوحده بدل مايخليه قضيه وعايزه تحكيم
"
52	"من الراس الكبيره.
"
53	"اتغاظت نعمات من اسلوبها وكانت هاتتكلم بس سبقتها
"
54	"هديه مرات محسن وقالت: طيب على كده لو كان وافج على ولدى حربى ماكتيش انتى هاتزعلى
"
55	"وقبل ماتجاوب راضيه اتكلمت سميحه مرات سالم: وان شاء الله يوافج على ولدك ليه اذ كان ولدى عاصم هو اللى اتقدم الاول يبقى هو الاولى
"
56	"راضيه وباسلوبها المستفز: حربى مين ولا عاصم مين ولاحتى معتصم واد العمده كمان. مين فيهم زى ولدى الدكتور اسم النبى حارسه.
"
57	"لحقت نهال الوضع قبل مايتطور راحت قطعت على طول وقالت: صلوا عالنبى ياجماعه والله كلهم زين ومافيش حد فيهم يتعايب عشان كده ابويا احتار وساب الموضوع في ايد جدى اسماعيل
"
58	"بصيت عليها هديه وهي بتبسم: ايوه انتى ياجمر ياما كان نفسى فيكى انتى لولدى بس اعمل ايه فيكى وانتى مصممه تكملى تعليم وتبقى دكتوره. صح قوليلى اختك ست الحسن اللى عليها العين ماجتش ليه.
"
59	"ردت نعمات وقالت: جاعده في البيت اى لازمة جايتها معانا و هي خلاص سابت الاختيار لجدها
"
60	"هنا اتكلمت صباح عمة البنات وقالت: صح يا نعمات هو دا الكلام وانتى وهي فضوها كلام واللى رايد بيه ربنا هايكون
"
61	"وعند الرجاله في المندره ماكنش الامر يختلف كتير
"
62	"عاصم كان قاعد بيفخ وهو مخنوق من القعده كلها
"
63	"انتبه عليه حربى فسأله
"
64	"- ايه ياواد عمى ماتفرد وشك شويه.
"
65	"بصله عاصم بغيظ قبل مايقول: وانت مالك يابارد ماهو انت لو محترم نفسك انت والمحروس التانى اللى عاملى فيها دكتور كبير ماكنش حد فيكم اتجدم بعدى وانتوا عارفين زين ان انا متكلم عليها من زمان
"
66	"حربى بسخريه: متكلم عليها من زمان. ياسلام يكونش كنت خطيبها وهي في اللفه كمان
"
67	"عاصم بعصبيه: احترم نفسك بدل مااعلمك الادب ياحربى انا على اَخرى.
"
68	"ما خلاص انت وهو اللى هايجول عليه جدكم احنا موافجين عليه. قالها سالم وهو بيحزرهم بعنيه
"
69	"ادخل محسن وقال: ماهو كمان اخوك مسخها خالص ماكان خطبها لواحد وخلاص
"
70	"اتكلم ساعتها عبد الحميد وقال: ياجماعه اخويا غلبان مش عايز يزعل حد خصوصا بعد الزعله الكبيره اللى حصلت بينه وبين سالم بعد ماجوز بته الكبيره بطه لواد خالها ومجوزهاش ل بلال ولده.
"
71	"فى الوقت ده الستات وهي بترتب السفره دخل ياسين الصغير وهو بيجرى في البيت وبيصرخ: واد عمى الدكتور مدحت وصل.
"
72	"الستات كلها وقفت اللى بتعمله عشان يشوفوا اللى داخل بهيبته وهما منبهرين بيه. اما نهال قلبها كان بيدق زى الطبل وهي شايفاه قدامى بعد ماكانت تحلم بشوفته بقالها سنين. بطوله وعرصه والنضاره اللى كانت بتعشقها والا البدله اللى زودت جماله اكتر. فاقت من سرحانها على صوت راضيه وهي بتقول: الدكتور اللى يستاهل يتجوز ست الحسن والجمال وصل. ساعتها رجعت لقرارها وللفكره اللى خدتها عنه وهي انه صحيح دكتور لكن تفكيره في عيله صغيره يعنى عقليه فارغه وتفكير سطحى. وقفت مكانها وهي شايفاه بيسلم عليهم وهما بيضحكو ويهزروا معاه لكن انتبهت عليه وهو بيشاور عليها.
"
73	"- ودا مين الجمر اللى واقف مكانه ومتحركش يسلم عليا
"
74	"زغدته عمتها صباح في كتفه وهي بتقول: طبعا ماانت بقالك 4 سنين محادش شايفك قاعد في البندر وماتعرفش العيال اللى كبرت ولا البنات اللى بجوا عرايس. دى نهال اخت العروسه جدمى يابت سلمى على واد عمك
"
75	"اضطرت نهال تقرب منه وتسلم عليه وهي قلبها بيرجف
"
76	"اما مدحت وهو بيسلم عليها فقال: ماشاء الله ازيك يابت عمى.
"
77	"وبعدها وجه نظره ل نعمات وهو بيقول: ايه ياخالتى نعمات انتى هاتفضلى كده على طول المورد الاول للبنات الحلوه في العيله
"
78	"- اتحشم ياواد. قالتها نعمات وهي بتضحك وكملت بعدها: ايو يابابا بس دى هانعلمها مش هانجوزها صغيره زى خواتها. دى دخلت نفس كليتك وهتبقى دكتوره زيك. يالا شد حيلك عشان تساعدها
"
79	"- انا مش محتاجه مساعده من حد
"
80	"قالتها نهال وهي وشها احمر من الغيظ وعروقها بقت نافره وحواجبها معقوده.
"
81	"بصيلها مدحت باستغراب وهو بيقول: ياسلام وانتى متعصبه كده ليه.
"
1	"- خلاص يا نهال ماتعمليش في نفسك كده
"
2	"دا اللى قالتوا نوها تهدى بيه نهال اللى دموعها مانشفتش من ساعة مادخلت اؤضتها ورمت نفسها عالسرير تبكى
"
3	"نوها بحزن على صاحبتها: بابنتى انتى كده هاتتعبى
"
4	"وبعدين بجى. والله لو ما اتكلمتى ورديتى عليا لاكون فاتحها مناحه زيك. وانت عارفانى دموعى جريبه
"
5	"قالتها نوها بصدق ودموعها فعلاً نازله منها.
"
6	". رفعت عنيها نهال لصاحبتها. غصب عنها ضحكت على طيبة قلب صاحبة عمرها، بقلم بنت الجنوب
"
7	"نهال: يامجنونه انتى كمان بتبكى ليه
"
8	"نوها بدموع ماوقفتش: ايوه يااختى اضحكى انتى. بعد ما خوفتينى عليكى
"
9	"نهال وهي بتمسح دموعها: لاخلاص ماتخافيش صاحبتك جويه وتتحمل
"
10	"نوها: صح يانهال ياعنى مش هاتبكى تانى
"
11	"نهال: لا مش هابكى ولا هانهار صدجينى. الا جوليلى صح. هو مين بلغ مدحت بالخناجه.
"
12	"نوها سكتت ومردتش و نهال فهمت.
"
13	"- ياااااربى يا نوها انتى اللى جولتيلوا
"
14	"نوها: طب اعمل ايه بس. ماهو لما جالك الكليه عشان يوصلك وملاجكيش سألنى وانا مجدرتش اخبى. هو شد معاكى جامد اياك، بقلم بنت الجنوب
"
15	"نهال بألم: سيبك. انا اتعودت على جسوته
"
16	"نوها: لا يا نهال ماتجوليش كده انا شايفه انه مهتم بيكى وحاسه كمان انه بيحبك
"
17	"نهال بعدم تصديق: حاساه. ياحبيبتى دا خايف على شكله ومنظره
"
18	"نوها: يانهال ماهو اللى حصل كمان مش جليل. الواد العفش ده بهدل الدنيا.
"
19	"نهال وهي بتضحك بين دموعها. هههه بس شكله كان يفطس من الضحك بعد ما رائف مسح بيه الارض
"
20	"نوها كمان بضحك: ايوه صح دا وشه بجى شوارع
"
21	"نهال هههه يستاهل
"
22	"بقلم بنت الجنوب
"
23	"كانت واقفه تبص من شباك اؤضتها اللى في الدور التانى عالطريق بقلق وتوتر. بتعد الدقايق والثوانى
"
24	"فجأه انتبهت لخبطة الباب
"
25	"شخطت بزعيق وعصبيه: ميين
"
26	"دخلت نهله الصغيره وهي قرفانه
"
27	"- يا بدور ابويا بيجولك ياللا
"
28	"بدور وهي بتبرق بعنيها: غورى جوليلهم جايه.
"
29	"نفخت نهله بزهق
"
30	"- بتبحلجيلى ليه وانا مالى؟ هو انتى هاتحطى غلبك فيا
"
31	"بدور بحده اشد: بت انتى غورى من وشى انا مش نجصاكى
"
32	"مشيت نهله وهي بتبرطم: انتى تجولى غورى. وامى وابويا يجولوا روحيلها يا نهله استعجليها يا نهله. مفيش غير نهله تتهزق في البيت ده
"
33	"فضلت بدور عينها عليها لحد ماخرجت من الباب. اللتفتت تانى تراقب الطريق من الشباك. فرحت لما لقت جدها بينزل من عربية عاصم قدام بيتهم
"
34	"بقلم بنت الجنوب.
"
35	"عاصم وهو بيمسك ايد جده يساعدوا في النزول من العربيه: حن عليك ياجدى خلينى اخش معاك
"
36	"الجد ياسين وهو بينفخ
"
37	"- وبعدين معاك. احنا اتفجنا على ايه بس؟
"
38	"قالها وكان بيتحرك عشان يمشى لكن عاصم مسكه من ايدوا وقفه
"
39	"- ياجدى العمده هاشم تعبان وهايلف عليك زى مالف على عمى دا شغلته الكلام الناعم
"
40	"ياسين بزهق: وبعدين معاك سيبنى ادخل بس الاول. ومتجلجش انت وجول يارب.
"
41	"ساب ايدوا عاصم وهو بيدعى بتوتر ويقول يااارب ياارب. عينه اترفعت لفوق فلمحها واقفه في شباك اؤضتها بتبصله. وكأن الدنيا فضيت من حواليه ومبقاش فيها غير هي وهو
"
42	"واقفه بتبصلوا وكأنها كانت مستنياه. مجرتش تستخبى منه كعادتها.
"
43	"بقلم بنت الجنوب
"
44	"راجح كان قاعد في نص هدومه مع العمده وابنه اللى كان بينفخ بزهق منتظر دخول بنته اللى بقالها ساعه من وقت ماقالتلوا انها هاتغير هدومها وتيجى ولسه مجاتش.
"
45	"مع انه بعتلها اختها فوق الاربع مرات وبرضوا لسه مجاتش
"
46	"العمده هاشم: خبر ايه يا راجح العروسه مش عايزنا نصالحها ولا ايه؟
"
47	"راجح: ليه بس ياعمده دى اكدتلى انها جايه
"
48	"معتصم بعنجهيه: مش باين ياعمى انها جايه اديلنا ساعتين مستانين ومحدش دخل، بقلم بنت الجنوب
"
49	"- ولا هتدخل!
"
50	"قالها الجد ياسين وهو داخل. فورا قام راجح من مكانه يسنده
"
51	"- ابوى اهلا بيك يابوى اتفضل معانا.
"
52	"اتقدم العمده يسلم عليه بكل زوق: يااهلا يااهلا. دا احنا انهارده عيد على كده. ان شوفناك ياعم ياسين
"
53	"ياسين بغموض وهو بيسلم: يااهلا ياهاشم
"
54	"اتقدم معتصم بعد ابوه يسلم كمان لكن ياسين زاح الكفه الممدوده: بعد ياض عنى
"
55	"وكأن جردل ميه بارده اتدلق عليه بص لوالده مصدوم من الاهانه. لكن والده شاورلو بعينه عشان يهدى ويتصرف بحكمه
"
56	"راجح كمان قعد والده وهو مازال مصدوم من فعله
"
57	"ياسين بعد ماقعد: ها كنتوا بتجولوا ايه جبل ماادخل.
"
58	"هاشم بلؤم: يعنى هانجول ايه بس دا احنا نسايب وحبايب
"
59	"ياسين: كنا. كنا نسايب وحبايب لكن دلوكت لا
"
60	"هاشم: ليه بس كده ياعمى
"
61	"ياسين بحده: ماتبطل اسلوبك دا ياعمده انت فاكرنى نايم على ودانى مش عارف باللى عامله ولدك لبت والدى عند مدرستها
"
62	"هاشم بخبث: عندك حج ياعمى تزعل. دا انا هزجتوا ومسحت بكرامته الارض واسأل راجح احنا جينا هنا جبل البت ماتوصل من مدرستها وخليته اتأسف واعتذر ل راجح لحد ماالراجل اقتنع وسامح.
"
63	"ياسين بقوه: باانه صفه
"
64	"راجح بأحراج: خبر ايه يابوى بصفتى انى ابوها
"
65	"ياسين: انت تسامح في اللى يخوصك لكن اللى يخوص العيله مايخوصكش
"
66	"هاشم وهو بيحاول يلطف الجو: براحه شويه ياعم ياسين دا كلمه في لحظة غضب وعدت
"
67	"ياسين: عدت على مين يا هاشم؟ يجولها ابويا اللى عملكم سعر لما فكرنا نناسبكم. ولا التانيه يمد يدوا عليها. ليه مالهاش ناس اياك، بقلم بنت الحنوب
"
68	"معتصم برعونه: انا مضربتهاش انا اخرى مسكتها مد دراعها وبس.
"
69	"ياسين ل هاشم وهو بيشاور على معتصم بعصايته: شايف الغلط. جولى ان كان عاجبك كلامه
"
70	"هاشم وهو بيحزر ابنه: بس يا واد انت اجعد ساكت
"
71	"قالها وبعدين اتوجه بنظره ل ياسين
"
72	"- شوف ياعم ياسين امسحها فيا المره دى
"
73	"ياسين بعصبيه: امسح ايه ولا يه. مش انت ولدك جال انك عملتلنا سعر لما فكرت تناسبنا وانا بجولك اها احنا مش عايزين نسبكم
"
74	"هب هاشم واقف هو وابنه مصدمومين.
"
75	"- وااه انت كده بتكبرها ياحج ياسين وبتشعللها بعد الدنيا ماهديت واحنا اتصالحنا مع ابوها
"
76	"ياسين كمان هب واقف قصادهم يواجهم
"
77	"- ابوها دا يبجى ولدى يعنى كلمته بعدى
"
78	"هاشم: صح الكلام دا يا راجح انت هاترجع في كلامك معانا، بقلم بنت الجنوب
"
79	"راجح وقف يرود ويصحح لهم: اولا انا لا يمكن اكسر كلمه لابويا ولو على رجبتى
"
80	"والتانيه بجى. انا جولتلك ان البت هي اللى تحكم لورضت بالصلح تمام لو ماردتش يبجى خلاص.
"
81	"هاشم بزعيق: واحنا من امتى البنته عندينا بتحكم
"
82	"راجح: يعنى انت عايز ولدك يمد يده عليها ويغلط في اهلها وهي لسه مدخلتش بيته وانا يبجالى كلمه عليها بعد كده
"
83	"معتصم بزعيق وعصبيه: يعنى انت هاتتبع الراجل الخرفان ده وتفشكل الخطوبه
"
84	"- خرفان في عينك جليل ادب عديم الربايه. اسمع ياعمده شبكتم هاتوصلكم واحنا معندناش بنته للجواز
"
85	"قالها راجح بشده وقوه للعمده اللى سحب ابنه عشان يخرج وهو بيتوعد ل راجح ووالده.
"
86	"- ماشى يا راجح ماشى ياحج ياسين
"
87	"بقلم بنت الحنوب
"
88	"خرج العمده هاشم يجر ابنه عاصم وهو بيحاول يسيطر عليه بالعافيه عشان ما يرتكبش فعل متهور تانى يعك بيه الدنيا اكتر ماهى معكوكه. لكنهم بعد ماخرجوا وجدوا عاصم ساند على جزع نخله بشكل يشبه بالعصابات والمجرمين. حسوا بالخوف من شكله
"
89	"هاشم من مكانه شاورله بايدوا يسلم
"
90	"- ازيك يا عاصم.
"
91	"وكانت النتيجه انه مردش وفضل باصص بعنيه بنظرات ماطمنش.
"
92	"هاشم حس بالخوف مسك ابنه عشان يمد بخطوته ويهرب خالص من نظراته
"
93	"بقلم بنت الجنوب
"
94	"ماصدق عاصم يمشى العمده. و بسرعه اتوجه يدخل بيت عمه راجح بحجة انه هايخد جده يروحه بيته
"
95	"بس الحقيقه انه كان هايموت ويعرف اللى حصل.
"
96	"اول مادخل فوجئ ب بدور في حضن جدها وهي بتضحك بشكل يجنن فهرب بعينه عنهم ناحية
"
97	"عمه راجح اللى قاعد مسهم
"
98	"- هو ايه اللى حصل؟
"
99	"نعمات هي اللى ردت: مافيش ياولدى اصل بت عمك فرحانه عشان اتفشكلت خطوبتها من معتصم.
"
100	"حس بقلبه هايوقف من الخضه الجميله دى بس حاول يبقى مسيطر ومايظهرش سعادته اللى بانت في عنيه من غير مايتكلم، بقلم بنا الجنوب
"
101	"ياسين بلؤم: ماتيجى تشوف بت عمك اللى اتجننت يا عاصم
"
102	"بدور اتكسفت و عاصم ارتبك جداً من جراءة جده وهزاره المكشوف لدرجة انه معرفش يرد عليه فاتجه لعمه اللى حاطط ايده على خده: طب وانت ليه زعلان ياعم
"
103	"راجح: مش زعلان ياولدى انا بس خايف من غدر العمده.
"
104	"عاصم بعصبيه: يجدر يفتح خاشمه ولا يعمل معاك اى دجة نجص. عشان كنت دافينهم هما وولده مع بعض
"
105	"ياسين وهو بيلعب في حواجبه بانبساط
"
106	"- ايوه كده ياسبع. طالع لجدك
"
107	"الكل ضحك حتى راجح نسى اللى كان قالقه و بدور بقت تدارى في ضحكتها بكسوف. جنن عاصم بزياده
"
108	"وعلى حين غفله عاصم اتكلم بقلة حيله قدامها
"
109	"- ما كفايه بجى ياجدى خلينا نمشى الدنيا ليلت.
"
110	"بقلم بنت الجنوب
"
111	"تانى يوم.
"
112	"دخل قاعة المحاضرات وهو عينه بتدور عليها وهايتجنن عشان يشوفها. لاقاها قاعده مكانها جمب نوها و بثينه. كان هاين عليه يشدها من شعرها ويعرفها ازاى ماتردش عليه تانى في الفون وتسيبه يستناها بالساعتين بعربيته وفي الاخر يعرف انها مشيت مع زميلاتها من غير ماتعبره. كان بيشرح وهو جواه بركان بيغلى. نفسه الوقت يخلص بسرعه عشان يحاسبها حساب عسير. لازم يربيها. لازم. اكيد هايربيها. بقلم بنت الجنوب.
"
113	"خلصت المحاضره وهي كانت خارجه مع الطلاب والطالبات زميلاتها اللى اتفاجأوا لم نده عليها قدامهم
"
114	"- نهال، تعالى ورايا عايزك في المكتب
"
115	"استفزها جداً بأسلوبه المتحكم
"
116	"نهال وهي بتجز على اسنانها: شايفين اسلوبه المستفز عشان تبطلوا بس تدافعوا عنه
"
117	"بثينه: روحى شوفيه دا باين قوى انه مش طبيعى
"
118	"نوها: ايوه يا نهال واد عمك باينه اتجنن لما مردتيش عليه النهارده.
"
119	"نهال: ولا هاعبره ولا هاروحلوا حتى مكتبه.
"
120	"نوها: لا والنبى حن عليكى شوفيه عايز ايه واحنا هانستناكى
"
121	"نهال: لا مش رايحه ولا معبراه ومطرح مايحط راسه يحط رجليه
"
122	"بثينه بمكر: ماتقولى انك خايفه من مواجهته
"
123	"نهال بتحدى: ماشى يا بثينه انا رايحه عشان اثبتلك انى مش خايفه، بقلم بنت الجنوب
"
124	"خدت نفس طويل الاول وخرجته تانى وهي بتحاول تمسك اعصابها قبل ماتخبط على باب مكتبه
"
125	"مدحت بعد ما سمع الخبطه: ادخل
"
126	"فتحت الباب بهدوء وبعدها اتكلمت بعمليه.
"
127	"- حاضرتك كنت عايزنى يادكتور!
"
1	"اعصابها سابت من نظرته الحاده بعنيه العميقه وكانت حاسه جواها برعشه حاولت بكل قوه ماتبينهاش وهي بتجاوب عليه بكل تحدى
"
2	"- انا مش متعصبه ولا حاجه انا بس قولت مش عايزه مساعده من حد
"
3	"- وانا اى حد يابت انا واد عمك
"
4	"قالها وعينه متركزه على عنيها. كانت حاسه قلبها هايوقف من سرعة دقاته قبل ماتجاوب وتقول
"
5	"- حتى لو كان برضوا انا مش محتاجه مساعده.
"
6	"قالتها وهي بتهز كتافها وتبعد عنيها عشان تبين ان مش هاممها لكن نظرته القويه اللى كانت متركزه عليها وهي كانت حاسه بيها وكأنها سهم قوى متوجه ناحيتها.
"
7	"قطع اللحظه دى عمتها صباح وهي بتحاول تلهيه
"
8	"- طيب وانت يادكتور شوفت بدور فين دا احنا بقالنا سنين مشوفنكاش
"
9	"ساعتها رجعت بعنيها عليه عشان تسمع اجابته
"
10	"وكأنه كان مستنى. عنيه لقطت نظرتها على طول بعد مكان هايجاوب على عمتها. سكت فجأه وبعدها اتكلم.
"
11	"- لا ما انا شوفتها الجمعه اللى فاتت عندنا في البيت لما جيت البلد وهي كانت بتتكلم مع نيره اختى
"
12	"اتكلمت ساعتها نعمات: ااه ساعت ما اختك اتصلت ببتى وجالتلها عايزاكى في حاجه ضرورى وخلت بتى تروحلها جرى. ااه منك يا راضيه تجتلى الجتيل وتاويه ومحدش يحس بيكى
"
13	"قالتها الاخيره وهي مركزه عنيها على راضيه فردت عليها التانيه
"
14	"- وانت زعلانه ليه هي راحت بيت غريب دا بيت عمها ودا واد عمها.
"
15	"هنا اتكلمت سميحه ام عاصم: دا طبعا بعد ما ولدى اتجدم مش كده يا راضيه
"
16	"- وولدى انا كمان ماتنسيش يا سميحه
"
17	"قالتها هديه ام حربى
"
18	"قطعت الجدال صباح لما قالت: فضوها خلاص انتوا هاتعملوها عاركه ياللا ياولدى روح المندره اقعد مع الرجاله وسيبك من كلام الحريم
"
19	"- هه حاضر انا رايح
"
20	"قالها واتحرك بعد ما فاق من سرحانه وعنيه كانت على نهال
"
21	"اللى حاست بالحزن بزياده بعد ماعرفت انه نزل البلد مخصوص عشان يشوف اختها ويختارها عروسته.
"
22	"عند الرجاله في المندره
"
23	"الجد ياسين وهو بيخبط على كتف مدحت اللى بيبوس على ايدو
"
24	"- ربنا يبارك فيك ياولدى وتبجى دايما مشرف عيلتك
"
25	"اتكلم راجح وقال: وهو حد بيشوفه دا انا بجالى سنين ماشوفتوش
"
26	"مدحت: والله المستشفى والعياده واخدين واجتى كله وحتى لما بنزل البلد مابلحقش اسلم على اهلى
"
27	"الجد ياسين: ايوه بس انا غير مافيش مره نزل البلد وجدر يمشى من غير مايسلم عليا.
"
28	"مدحت لجده: طبعا ياجدى انا لو اتأخرت عن الكل لايمكن اتأخر عنك
"
29	"عاصم بعصبيه: افهم من كده ان الباشا الدكتور هو اللى العين عليه ووجع عليه الاختيار
"
30	"سالم بزعيق في ابنه: لم نفسك ياواد اللى يجول عليه جدك نافد
"
31	"كمل عاصم بنفس العصبيه: ماانت شايف ياابوى بعينك عمى راجح باينه مطبخها مع جدى بس مش عايز يبجى هو في الصوره
"
32	"راجح: انا يا ولدى الله يسامحك
"
33	"سالم بصوت عالى: بيمين لو مالميت نفسك لا اكون ا.
"
34	"مكملش جملته لما قاطعه الجد ياسين وهو بيخبط الارض بعاصيته وهو بيتكلم بعصبيه ويقول
"
35	"- ولا كلمه تانى. احنا هانجوم نتغدى وبعدها انا هاحكم باللى يمليه عليه ضميرى وبعدها مافيش كلام تانى يتقال
"
36	"الكل سكت بعدها لكن مدحت كان بيمسح على دقنه بايدوا وهو حاسس انه غلط لما حشر نفسه في المهزله دى عشان يرضى امه.
"
37	"مرت لحظة الغدا بهدوء. كل اللى كان جواه سؤال او كلمه. فضل تتقال في الجلسه اللى بعد الغدا واللى هايحكم فيها الجد ياسين. اما مدحت فكانت نظراته رايحه جايا على نهال وكأنه بيكتشفها او يشوفها لاول مره اما هي نفسها فكانت حاسه بالنظرات دى وشعور الغيظ بياكل قلبها منه ومن نظراته
"
38	"فى المندره بعد الغدا.
"
39	"الجد ياسين وجه نظراته عالشباب المنتظرين حكمه هما واباهاتهم اما الستات فالجد امر انهم يفضلوا بره المندره. عشان الجلسه تعدى بهدوء. اول سؤال وجهه الجد ل حربى
"
40	"- ترضى يا حربى لو جوزت بدور لابن عمك عاصم
"
41	"حربى بص لعاصم بغل قبل مايقول: طبعاً لاه ومتجوزهاش انا ليه ناقص اياك
"
42	"عاصم اتغاظ من رد حربى وكان هايرد عليه لكن الجد سبقه لما وجهلوا هو السؤال
"
43	"- وانت يا عاصم ترضى بت عمك يتجوزها الدكتور مدحت واد عمك برضوا.
"
44	"عاصم عينه راحت على مدحت بكره قبل مايقول
"
45	"- ياسلام وانا مالى ان كان دكتور ولا رئيس جمهوريه حتى انا اللى اتقدمت الاول يعنى الاحق بيها
"
46	"مدحت حس بالمهزله ساعتها خصوصا وهو شايف نظرات عاصم ليه. لكنه فاق على سؤال جده
"
47	"- وانت يادكتور مدحت ترضى حربى يتجوز بت عمك بدالك
"
48	"مدحت وهو بيحاول يهدى نفسه: ياجدى اللى تقول عليه انا موافق وياريت تلموها بسرعه
"
49	"- ماشى ياولدى
"
50	"قالها الجد ل مدحت بعدها وجه نظراته على الجميع قبل مايقول.
"
51	"- طيب اسمعونى انا بجى. انا حكمى ان البت لاهايجوزها عاصم ولا حربى ولا حتى الدكتور مدحت ولا اى حد من العيله وعشان مايحصلش فتنه انا موافج على واد العمده يخطبها ونخلص من الموضوع خالص
"
52	"حصل هرج ومرج وسط نظرات الزهول من الجميع لكن الجد خبط بعصايته على الارض بقوه وقال: مسمعش نفس انا حكمت وحكمى مفيش منه رجوع
"
53	"لكن عاصم ماهموش وقام بكل عصبيه يقول.
"
54	"- لاه دا مش حكم. ازاى يعنى بت عمى وتبجى لغيرى انا احج بيها اكتر من اى حد
"
55	"حربى قام وقفلوا هو كمان وقال: ياجدى دا مش كلام بت عمى ماتطلعش من العيله
"
56	"رد عليه جده بمكر: طيب ترضى يتجوزها عاصم
"
57	"رد حربى بكل قوه وقال: لاه طبعا ومتجوهاش انا ليه انا ليه ياحج
"
58	"يبجى خلاص ماسمعش نفس حد منيكم وفضوها على كده الجلسه انتهت.
"
59	"قام بعدها على طول قدام نظرات الذهول اللى سيطرت الابناء والاباء اما مدحت فقام من غير ولا كلمه وهو بيلعن اللحظه اللى وافق فيها والدته عشان يرضيها ويدخل في المهزله دى
"
60	"عاصم بقى قام وجرى بسرعه على الشارع وابوه اللى فضل ينده عليه ماقدرش يحصله.
"
61	"كان بيمشى بخطوات سريعه تكاد تكون جرى وهو الغضب والحزن مسيطرين عليه. اول ما وصل عند بيتها فضل يخبط ويضرب الجرس بعصبيه. ثوانى وفتحت الباب وهي مخضوضه. لقيته باصص لها وهو ساكت وكأنه لوح واقف مفيش غير نفسه اللى طالع نازل بعصبيه
"
62	"لمالقيتو ساكت وما بيتكلمش. استغربت منه ومن نظرات راحت سألته
"
63	"- في حاجه ياعاصم؟ ابويا مش قاعد وانت عارف
"
64	"بصيلها بقوه قبل مايتكلم: انا مش عايز ابوكى انا عايزك انتى.
"
65	"شهقت مخضوضه من جرأته. راحت ماسكه الباب وهاتقفلوا. وقف هو الباب بايدوا القويه وراح سألها
"
66	"- ليه ماخترتنيش؟ ليه مقولتيش عايزه اتجوز عاصم؟
"
67	"شهقت للمره التانيه لوقاحته وهي بتحاول تقفل الباب لكنه كان مثبت الباب بايديه. لكنها جمعت شجاعتها وهي بتقوله وعنيها في الارض
"
68	"- لو سمحت ياعاصم انا ماليش شور ولاجول في الكلام ده. الشوره شورة ابويا وجدى.
"
69	"- ارفعى عينك وانت بتكلمينى. ارفعى عينك اللى بنظره منها بتحيينى وتموتينى في نفس الوجت. كل السنين دى محستيش بحبى ليكى. كل السنين حاطانى في الطابور اللى مستنى اشاره منك. عمرك ماحسيتى بالنار اللى جوايا
"
70	"قال الاخيره بصوت مبحوح من تقل المشاعر اللى حاسس بيها. وهي مش عارفه ترد عليه فكمل هو
"
71	"- ماتردى مالك انتى معندكيش شخصيه ولا رأى؟
"
72	"- سيبها في حالها ياعاصم وروح على بيتكم.
"
73	"قالتها نهال اللى كانت راجعه من بيت جدها وفوجئت بوقفته وكلامه لاختها اللى واضح انها على حافة الانهيار
"
74	"اتكلم هو بتصميم: لاه مش ماشى غير لما اسمع رأيها ومين اللى جال امين على واد العمده هي ولا جدى وعمى
"
75	"نهال وهي بتحاول تهديه وتمتص غضبه: عاصم ارجوك امشى من هنا. احنا مش ناجصين فضايح حن عليك ياواد عمى مالهوش لزوم الكلام. جدى حكم والسهم نفد. مالهوش لزوم نعذب بعض بالكلام الجارح.
"
76	"وجه نظرته ل نهال وهو بيهز في رقابته موافق كلامها وهو بيقول: عندك حج. السهم نفد ومفيش داعى نجرح بعض وسيبلى انا العذاب لوحدى ماشى يابت عمى ماشى سيبلى انا العذاب لوحدى
"
77	"فضل يكرر جملته الاخيره وهو بيرجع لورا وماشى و نظرته على بدور اللى بمجرد مااختفى انهارت في العياط في حض اختها اللى قفلت الباب بسرعه بعد دخولها البيت
"
78	"فى بيت عبد الحميد.
"
79	"راضيه لجوزها وهي بتشوح بايديها في الهوا وبصوت عالى: ابوك اجن يا عبد الحميد بيرفض ولدى الدكتور
"
80	"عبد الحميد وهو بيتقدم بخطواته عليها
"
81	"- مين اللى اتجن يابت ال، انتى باينك عايزالك كفين عشان يفوقوكى
"
82	"اتقدم رائف الابن الصغير وحض ابوه عشان يهديه وهو بيقوله
"
83	"- حن عليك يابوى بلاش
"
84	"عبد الحميد وهو بيحاول يفك نفسه من ابنه
"
85	"- سيبنى ياولدى خلينى افك خلجى فيها
"
86	"راضيه بصوت عالى: تفك خلجك فيا ليه هو انا كبرت وخرفت زى ابوك.
"
87	"هنا صرخ بصوت عالى مدحت قبل ابوه وقال
"
88	"- جدى ماكبرش وخرف ياامى احنا اللى غلطنا وانا لايمكن انسى منظرى الزفت النهارده وانتى السبب لما زنيتى عليا في الموضوع ده وانا غلطت لما وافجت عشان ارضيكى ياامى
"
89	"راضيه بصوت ضعيف لابنها
"
90	"- ليه بس ياولدى دا انا عايزالك احلى واحده في الدنيا انا عايزاك تتهنى بعد سنين الشجا ياولدى
"
91	"مدحت بملل: امى ملوش لزوم الكلام انا نفسى جفلت خلاص و مش هستنى دقيقه تانيه هنا في البلد دى.
"
92	"قالها وهو رايح على اؤضته.
"
93	"راضيه قامت وراه عشان تراضيه
"
94	"اول ماشافها داخله عليه الاؤضه. وقف واكنه كان مستنيها قام سألها
"
95	"- قوليلى ياامى انتى ليه مااخترتليش نهال وهي وحلوه وماتتعايبش؟!
"
1	"كانت ساكته مابترودش وهو كان مستنى على نار يسمع منها اللى يريح قلبه
"
2	"مدحت: ما تجولى بجى وخلاصينى
"
3	"نهال بارتباك: اجول ايه بس
"
4	"مدحت وصبره نفد: تجولى اه يا لأ
"
5	"نهال سكتت تانى
"
6	"مدحت: رجعنا تانى للسكوت
"
7	"نهال: انت مش جولت هاستناكى تقررى بنفسك
"
8	"مدحت: كنت عيل ياستى. ودلوك مش جادر اصبر تانى. رايحنى بجى يابت عمى.
"
9	"نهال بصوت واطى مع خجل: خلاص
"
10	"مدحت بتوتر: خلاص ايه؟
"
11	"نهال بخجل زباده وعنيها في الارض: خلاص انا موافجه.
"
12	"مدحت بفرحه كبيره وهو مش مصدق نفسه: ايه سمعينى تانى كده؟
"
13	"- لاه مش جايله.
"
14	"قالتها بتمرد وغيظ رغم خجلها وهو مقدرش يسيطر على ضحكه مجلجله خرجت منه
"
15	"نهال اتغاظت اكتر: طب ماشى خليك اضحك انت هنا وانا جايمه
"
16	"مدحت وهو بيشدها من ايدها بعد ماقامت
"
17	"- استنى هنا رايحه فين؟ انتى زعلتى!
"
18	"نهال: لا مزعلتش بس انا هاموت واشوف المهر الجديد
"
19	"مدحت: امم بتهربى منى يانهال
"
20	"نهال: يابوى. مش بهرب ولا حاجه سيبنى بجا عايزه اشوف المهر.
"
21	"مدحت وهو بيقوم من مكانه واحساس بالفرحه مالى قلبه: ماشى يا نهال، انا كمان عايز اشوف المهر الجديد. بس استنى هنا، انتى عرفتى منين حكاية جدك و رضوانه
"
22	"نهال وهي ماشيه مع مدحت و رايحين الاسطبل
"
23	"- انا عرفت بالصدفه
"
24	"مدحت: ازاى يعنى؟
"
25	"نهال: يعنى كده في مره. جدى محفظته وجعت منه وانا اللى لاجتها وبالصدفه شوفت صوره قديمه لواحده ست وجعت منها. استغربت انى معرفتهاش ولما سألت ابويا عنها وخليته شاف الصوره جالى على صفتها. وانا بجى فهمتها لوحدى وبجيت الاعب جدى بعد ماشوفتها على الحجيجه وعرفتها. ماهو مش معجوله واحد هايحتفظ بصورة طليجته العمر دا كله الا اذا كان بيحبها
"
26	"مدحت: صح عندك حج. بس لدرجادى يعنى جدى كان بيحبها.
"
27	"نهال: يوووه امال لما تشوف لهفته على اى خبر عنها دا بيبجى زى العيل الصغير
"
28	"مدحت: بس دا كده معانه انه اتعذب ببعاده عنها
"
29	"نهال: تصدج اول مره اخد بالى، انا دايما باخدها هزار مع جدى
"
30	"مدحت: عشان صغيره ولسه ماجربتيش
"
31	"نهال: ماجربتش! يمكن!
"
32	"عاصم: ههههه يابت نزلى كفك زين
"
33	"بدور: لااا انا خايفه.
"
34	"عاصم: طب جربى بس وخلى جلبك جامد
"
35	"رائف: ما خلاص ياعم عاصم سيبها كده. على خيابتها
"
36	"بدور بانفعال: احترم نفسك يا رائف ومتغلطش.
"
37	"عاصم: ايوه يازفت انت اسمع الكلام
"
38	"رائف: اسمع الكلام ياعينى الرجاله.
"
39	"عاصم مرداش يرد عليه وفضل يضحك وهو ساكت
"
40	"نيره: وماهو عندو حج صراحه. بجالك ساعه معارفاش تلمسى بكفك عالحصان الصغير ده
"
41	"نيره: ماانا بصراحه بخاف من الحاجات الصغيره
"
42	"دى
"
43	"عاصم بضحكه: بتخافى من الحاجات الصغيره. طيب تعالى نجرب مع الحصان العالى
"
44	"قالها وهو بيمسك ايديها وهي بتصرخ وتمانع
"
45	"- لا والنبى يا عاصم
"
46	"رائف: ايوه والنبى يا عاصم اصل البت دى شلانى صراحه.
"
47	"بدور: الحجينى يا نيره
"
48	"نيره: ياحبيبتى ماانتى اللى خايفه من المهر الصغير
"
49	"عاصم وهو لسه بيشدها: يابت هو انا هارميكى له عشان ياكلك. انا بس هاخليى ياخد عليكى. تعالى بس ماتخافيش
"
50	"بدور وهي بتحاول تخلص ايديها منه
"
51	"- لا ياعم. احسن يرفسنى ولا يكسر لى ضلع انا مش ناجصه
"
52	"عاصم: يابت انا معاكى يعنى متخافيش
"
53	"حربى بصوت عالى وهو مسنود على باب الاسطبل
"
54	"- ماتروحى معاه يا بدور خايفه ليه؟
"
55	"بدور اتخضت: وعاصم ساب ايديها واللتفت يواجه.
"
56	"حربى
"
57	"رائف بضحك: انت جيت ياغالى
"
58	"حربى باستهزاء: ايوه ياحبيبى. انا جيت من اول الفيلم
"
59	"عاصم بغضب: فيلم ايه؟ ماتنجى كلامك وشوف انت بتجول ايه؟
"
60	"حربى: يعنى هاجول ايه بس ياواد عمى وانا شايف المشهد ده مرتين ورا بعض
"
61	"رائف: انت تجصد مين؟
"
62	"حربى: جصدى عالدكتور والدكتوره
"
63	"بدور بغضب: بجولك ايه يا حربى احترم نفسك وبطل تلجح بالكلام
"
64	"عاصم بعصبيه: سيبيه يا بدور خليه يغلط. عشان لما يدفع تمن غلطه يعرف ان الله حج.
"
65	"حربى: وانا لسه هاستنى. انا ماشى ياعم وسيبهالكم
"
66	"رائف: استنى يا حربى انا جاى معاك
"
67	"قالها رائف وهو بيحصل حربى اللى كان بيمشى بسرعه
"
68	"نيره: دا ماله دا اجن ولا ايه؟!
"
69	"عاصم و بدور كانوا بيبصوا لبعض وهما ساكتين
"
70	"رائف وهو بيحاول يحصل حربى
"
71	"- استنى يا حربى بس جولى مالك زعلان ليه؟
"
72	"وقف حربى قبل مايقول: ياعنى انت مش عارف زعلان ليه؟
"
73	"رائف: ماشى انا فهمتك بس يعنى هي الدنيا وجفت على بدور.
"
74	"حربى: لا هي ماوجفتش على بدور. هي وجفت عند انا.
"
75	"رائف: تجصد ايه انا مش فاهم
"
76	"حربى: ياارجل. طب روح حصل اخوك جبل مايكتب كتابه على بت عمه
"
77	"رائف وقف متنح و ساكت وحربى كمل
"
78	"- يعنى خلاص اخوك كان جاعد مستنى نهال تكبر عشان يفتكر الجواز
"
79	"رائف باستغراب: بصراحه انا مش فاهمك. انت عايز الاختين ان مكانتش نهال تبجى بدور او العكس.
"
80	"يبجى انت كده عايز واحده حلوه. من بنات نعمات وخلاص.
"
81	"حربى: جصدك انى معنديش شخصيه يا رائف انت كد كلامك ده
"
82	"رائف: انا مش جصدى اهينك. انا بس عايزك تبص حواليك. الدنيا مليانه بنته حلوه. ماوجفتش على بنات نعمات يعنى. دا غير انك مكبر الموضوع ومافيش حاجه تمت من اللى في مخك اساساً يا حربى
"
83	"حربى: لا يا رائف. انا مش مكبر الموضوع وانت عارف و شايف نظراتهم لبعض. وانا مش هستنى حد تانى.
"
84	"رائف: ياعنى هاتعمل ايه؟
"
85	"حربى: هاتعرف ياعم رائف سلام بجى.
"
86	"قالها ومشى ساب رائف اللى رد عليه
"
87	"- وعليكم السلام
"
88	"نهال كانت هاتتجنن بالمهر الصغير. و مدحت كان بيشاركها فرحتها لكنه كان واقف في ناحيه تانيه بيتكلم مع عاصم
"
89	"مدحت: طب وهو راح فين دلوك.
"
90	"عاصم: طلع غضبان وراح وراه اخوك رائف
"
91	"مدحت: خلاص مش مهم. وسيبك منه انا النهارده هاكلم ابويا وجدى وان شاء الله الجمعه بعد موافجة عمى تبجى الخطوبه
"
92	"حربى بفرحه: يعنى على كده انت خدت موافجتها.
"
93	"مدحت: ههههه والبركه في حربى اللى جطع علينا المشهد
"
94	"عاصم: هههه على كده. هو كان صادج في حكاية الفيلم
"
95	"مدحت: فيلم في عينه. انا لولا بس فرحان دلوك لا كنت طلعت عينه عالكلام ده
"
96	"عاصم: ربنا يفرحك ياواد عمى
"
97	"مدحت: شد حيلك انت كمان. انا شايف ان البت ميلالك
"
98	"عاصم: انا عايز النهارده جبل بكره بس خايف من جدى ليعجد الموضوع عشان حربى
"
99	"مدحت: انا هاكلم جدى وان شاء الله فرحتنا احنا الاتنين تبجى في ليله واحده
"
100	"عاصم: ياارب.
"
101	"- عاجبك المهر
"
102	"قالها مدحت وهو بيقرب من نهال والمهر
"
103	"نهال: دا انا بموت فيهم
"
104	"مدحت: بتحب الاحصنه الصغيره.
"
105	"بدور: والكبيره كمان. دى ياما حاولت مع الفرسه الكبيره.
"
106	"نيره: ايوه صح دى ماوجفهاش غير الكسر عن المحاوله.
"
107	"مدحت: يعنى انتى بتحبى ركوب الخيل يا نهال
"
108	"نهال هزت دماغها و ابتسمت وهي بتلمس على المهر بغرام
"
109	"مدحت بابتسامه عريضه: حاضر ياعمرى. اتجوزك بس. واعلمك ركوب الخيل على اصوله.
"
110	"شهقت نهال مخضوضه من جرأته وشهقت نيره و بدور متفاجئين وفرحانين وعاصم بيضرب كف على كف وهو بيضحك مستغرب ابن عمه.
"
1	"- هو دا البيت. انت متأكد!
"
2	"حربى: ايوه ياجدى. انا فاكروا كويس. وفاكر المنطجه كمان.
"
3	"ياسين: طب روح استأذنهم الاول
"
4	"- حاضر ياجدى.
"
5	"قالها حربى وبعدين نزل من العربيه وراح يخبط على بيت قديم. قدام نظرات ياسين اللى فضلت مرافقاه لحد اما الباب اتفتح وخرج منه ولد مراهق. يدوبك يجيب 15 سنه او16 مش اكتر. الولد رحب ب حربى. اللى شاولوا على ياسين في العربيه وبعدها الولد رجع مع حربى عند ياسين اللى يدوبك كان خارج من العربيه
"
6	"- يامرحب ياحج ياسين دا انت نورت الدنيا.
"
7	"ياسين وبيمد ايدوا ويسلم عليه: اهلا ياولدى يامرحب بيك. اسمك ايه انت؟
"
8	"الولد: انا مروان، اتفضل انت معايا اتفضل
"
9	"بعد مادخلوا وضايفهم مروان. بعدها دخلت رضوانه هي كمان و نسمه
"
10	"رضوانه: يااهلا ياابو سالم.
"
11	"ياسين: دا نورك ياا ياا
"
12	"رضوانه: ام جابر الله يرحمه.
"
13	"ياسين كان اتلبخ ومعرفش يندها باسم واحده من بناتها لكنه اتفاجأ من ردها
"
14	"رضوانه كملت: دا كان ولدى اللى مات شباب
"
15	"ياسين بحزن: الله يرحمه
"
16	"نسمه سلمت على حربى اللى تنح لها وبعدين سلمت على ياسين.
"
17	"ياسين: اهلا يابتى يا مرحب بيكى اهلا.
"
18	"نسمه: تشكر ياعم ياسين اتفضل.
"
19	"ياسين بعد ماقعد هو و حربى دخل في الموضوع على طول
"
20	"- انتى تبجى نسمه صح.
"
21	"- ايوه ياعم ياسين انا نسمه
"
22	"ياسين: طب يابتى انا بعت لجوزك وابوه واتكلمت معاهم في موضوع العفش. بس هما طالبين يرجعوكى
"
23	"نسمه بحده: لا ياعم ياسين مش عايزه ارجعلوا. انا عايزه اطلج منه
"
24	"ياسين: وايه لزوم سيرة الطلاج دلوك بس
"
25	"رضوانه: انا بجولها اتحملى وخلاص وبكره هو يتعدل لكن هي مش راضيه.
"
26	"نسمه: لاه. انا مش طايجاه من الاساس يبجى اتحمل ليه واحد بيعيرنى ويمرر عيشتى على اى حاجه تافهه
"
27	"ياسين: يعايرك باأيه؟
"
28	"نسمه: اى حاجه ياعم ياسين. مره يتريج على طبيخى. مره على جهازى ويجولى انتو جيبتولى عفش جليل.
"
29	"ياسين: بس هو بيجول انه ضربك لما طولت لسانك عليه
"
30	"نسمه: كداب. انا بس بردلوا لما يلجح عليا بالكلام. دا كل مايشوف واحده حلوه. يجولى هي دى الحريم. انتى فاكره نفسك مره.
"
31	"وبدموع نازله من عنيها: كل شويه يكسر بخاطرى لما خلانى كل ما ابص في مرايه ادور عالعيب اللى فيا
"
32	"وهو مش عاجبه
"
33	"ياسين صعبت عليه البنت اوى وكان نفسه يطيب خاطرها ولكن قبل ماينطق بكلمه لقى حربى باندفاع
"
34	"- المعفن ده. هو كمان اللى بيجلع. دا وشه يشبه لجفاه. دا انتى مش حلوه وبس لا دانتى تحلى من على حبل المشنجه
"
35	"نسمه ابتسمت بكسوف وعنيها في الارض ورضوانه تنحت ومعرفتش تقول ايه. اما ياسين برطم بصوت واطى مع نفسه.
"
36	"- الله يخرب بيتك.
"
37	"فى الجامعه. بعد ماخلصت المحاضره والطلبه كانوا خارجين. بثينه بصت في الساعه.
"
38	"- الوقت لسه بدرى عالمرواح يابنات. ماتيجوا نروح الكافتيريا نقعد فيها شويه
"
39	"نوها: انا ماعنديش مانع.
"
40	"نهال: لكن انا عندى مانع وماقدرش اروح معاكم
"
41	"بثينه: ليه ياماما ماتقدريش تروحى معانا
"
42	"نهال سكتت و نوها هي اللى ردت عليها
"
43	"- ياحبيبتى ماانتى ماتعرفيش الجديد
"
44	"بثينه: ايه بقى الجديد.
"
45	"نهال بكسوف: اصل الدكتور مدحت نبه عليا مادخلش الكافتيريا
"
46	"بثينه: وليه ان شاء الله. عيب ولا حاجه
"
47	"نهال بابتسامه: لا مش عيب. بس هو بيجولى. ان لما بضحك بخلى الناس تاخد بالها. وهو مش عاوز مشاكل
"
48	"بثينه بابتسامه وسرحان: تصدقى كلامه صح انتى فعلا بتلفتى النظر وانتى بتضحكى
"
49	"ضحكوا التلاته وكملت نوها بضحك: الله يكون في عونه ياعينى. مخه راح على الكافتيريا ونسى المكتبه ونسى المدرج
"
50	"بثينه: خلاص احنا ننبه عليه ونقوله.
"
51	"نهال: لا والنبى دا مجنون وانا مضمنش رد فعله
"
52	"نوها: خلاص مش هانجول صعبتى علينا. بس يعنى هي امتى الخطوبه الرسمى؟
"
53	"نهال: مش عارفه جدى هو اللى هايحدد ويكلم ابويا
"
54	"بثينه: ليه جدك مش والده
"
55	"نهال: ما جدى هو الاصل. واهم حاجه موافجته. بس هو جال ل مدحت هايخلص مشكلة نسمه وبعدين يكلم ابويا. استنى ارن عليه الاول واشوفه
"
56	"بثينه: رنى ياختى.
"
57	"مدحت كان مشغول جدا مع حاله طارئه جت عنده في المستشفى والفون بيرن. حاول يتجاهله لكن مع التكرار سحب الفون من الجيب يشوف المتصل وطبعاً اول ماشاف الاسم ماقدرش يتجاهل بس بعد شويه بعد مااستأذن من المريض وطلب من الممرضه تراعيه
"
58	"مدحت بصوت واطى: الو ازيك يا عمرى
"
59	"نهال بدلع: الله يسلمك
"
60	"مدحت وهو بيحاول يحافظ على اتزانه
"
61	"- اعجلى كده وانشفى الله يسترك
"
62	"نهال بضحك: اعجل ليه هو انا عملت حاجه.
"
63	"مدحت وعينه راحت على المريض المكسور وهو بيضغط على شفته وبيحاول يسيطر على ابتسامتوا بالعافيه.
"
64	"- يابت انا مش فاضى لدلعك. عايزه ايه؟
"
65	"نهال وهي مكمله: يعنى انت مش فاضى. تمام اروح انا مع نوها و بثينه.
"
66	"مدحت: لا متروحيش مع حد. انتى مش كان نفسك تشوفينى وانا بشتغل تعاليلى المستشفى اهى المسافه جريبه وتجيها مشى
"
67	"نهال بفرحه: صح يا مدحت انت عايزنى اجيلك المستشفى
"
68	"مدحت: بس بسرعه ياللا خلينى اشوف اللى ورايا.
"
69	"قفل السكه و نهال بصت عالبنات والفرحه مش سايعاها: هاروح اشوفه في المستشفى يابنات.
"
70	"بثينه: خلاص ياعنى احنا نمشى بقى ونسيبك
"
71	"نهال: لاه تسيبونى دا ايه، انتوا هاتتمشوا معايا
"
72	"نوها: خلاص ساهله احنا هانوصلك في طريجنا
"
73	"- كنت فين با محروس من الصبح ماحد شايفك
"
74	"حربى لوالدته اللى وقفته قبل ما يدخل اؤضته
"
75	"- كنت مع جدى في مشوار كده
"
76	"هديه: طب تعالى اجعد جمبى عشان نحكى.
"
77	"قالتها وهي بتشاور بايدها على مكان جمبها عالكنبه اللى قاعده عليها وماسكه كوباية الشاى بأيدها التانيه
"
78	"حربى بعد ما قعد جمبها: عايزه ايه ياما؟
"
79	"هديه وهي بتشرب بق من الشاى: يعنى هاعوز ايه منك. انا بس مستعجبه. انك بطلت ماتجيب سيرة بدور ولا الخطوبه
"
80	"حربى: ولزومه ايه اجيب سيره في مواضيع خلصانه!
"
81	"هديه: خلصانه كيف يعنى؟!
"
82	"حربى وهو بيقوم من مطرحه: ياما اصرفى نظر عشان انا كمان صرفت نظر عن بدور وعن نهال.
"
83	"هديه: امال هاتتجوز مين يكونش عينك راحت على نيره وماله مايضرش. هي كمان حلوه
"
84	"حربى: نيره مين ياما. دى شرانيه ولسانها متبرى منها، دى مش بعيد لو كلمتها كلمه ومعحبتهاش تمسك في خناجى
"
85	"هديه: امال انت عايز مين؟ عينك على واحده في البلد
"
86	"حربى: مش وجته ياما. لما يجى الوجت هجولك.
"
87	"وبعدها دخل اؤضته وسابها لحيرتها.
"
88	"كانت راجعه من مدرستها مع صاحبتها وبنت عمها نيره، وعينها كانت بترمى للناحيه التانيه من الطريق. الموجود فيها بيت عمها سالم. يمكن تشوفه كعادة الايام اللى فاتت. لدرجة انها مكانتش واخده بالها من كلام نيره
"
89	"- ايه الاخبار
"
90	"شهقت هي و نيره لما لاقوه بيقولها وهو واقف قصادهم
"
91	"نيره بخضه: عاصم!
"
92	"بدور وايدها على قلبها. : خضيتنا ياشيخ.
"
93	"عاصم: سلامتك من الخضه. اا انا واجف هنا بجالى فتره مستنيكم
"
94	"نيره: مستنينا ليه؟
"
95	"عاصم: الوا المتخلف ده اتعرضلك ولا حاجه؟
"
96	"بدور: لا طبعاً. هو يجدر بعد اللى حصله
"
97	"نيره: ومتنساش كمان انى معاها. وانت عارفنى
"
98	"عاصم بضحكه: عارفك يا نيره مايتخافش عليكى. بس انا عايزك انتى كمان يا بدور تبجى ناشفه ومتخافيش
"
99	"بدور بكسوف: انا عمرى ما اخاف طول ما انت ماوجود.
"
100	"نيره اتفاجات و عاصم ارتبك قبل مايتكلم بكسوف
"
101	"- طب كويس انا حبيت اطمن. ياللا سلام بجى
"
102	"قالها ومشى يعدى الطريق.
"
103	"نيره بضحكه: وااه يا بدور دا انتى طلعلك حس
"
104	"بدور بصت عليها بابتسامه وماردتش
"
105	"العمده هاشم واللى كان قاعد في جنينته وهو سرحان
"
106	". دخل عليه ابنه معتصم
"
107	"- السلام عليكم
"
108	"هاشم: وعليكم السلام، ايه الاخبار
"
109	"معتصم: الاخبار تمام وعال العال
"
110	"هاشم: يعنى حصل!
"
111	"معتصم: حصل و التنفيذ هيبجى في اجرب وجت
"
112	"هاشم: نبهت عليهم. انى مايزودوش عن الادب
"
113	"معتصم وهو متنح: ايوه زى ما جولت
"
114	"هاشم: اياك. اياك يا معتصم تكون خالفت كلامى.
"
115	"معتصم بارتباك: لا يابوى انا جولت اللى جولتهولى وبس.
"
116	"هاشم: لما نشوف.
"
117	"- ايه الاخبار يابوى
"
118	"قالتها صباح لوالدها اللى كان خارج من المندره وهو التعب باين عليه
"
119	"ياسين وهو بيقعد: حمد لله يابتى اخيرا خلصت الموضوع.
"
120	"صباح: وانتوا رسيتوا على ايه يابوى
"
121	"ياسين: بكره هايجيب المأذون ونخلص الموضوع
"
122	"صباح: طلاج ليه بس؟ ياساتر يارب
"
123	"ياسين: البت مش عايزه ترجعلوا. هانرجعها بالعافيه، الواد بخيل ومدب في كلامه والبت مش متحمله.
"
124	"صباح: طب وعلى كده الطلاج هايبجى في بيتهم
"
125	"ياسين: ايوه يا صباح هايبجى في بيتهم. عايزه حاجه
"
126	"صباح: لا يابوى وهاعوز ايه بس
"
127	"ياسين وهو بيقوم من مكانه: طب حاضريلى لجمه اكولها على اما صليت العصر.
"
128	"وقبل مايتحرك تانى سألها: هو انتى تعرفى ان رضوانه كان ليها عيل شباب مات
"
129	"صباح: ايوه يابوى ياعينى دا مات غرجان ربنا يرحمه برحمته
"
130	"ياسين وهو بيجر رجليه يمشى وبصوت واطى: ربنا يرحمه ويرحم امه المسكينه كمان.
"
131	"- لو سمحتى كنت عايزه اسأل على الدكتور مدحت دكتور العظام
"
132	"دا كان السؤال اللى وجهته نهال للبنت الممرضه اللى وقفتها
"
133	"الممرضه: تقصدى الدكتور مدحت عبد الحميد.
"
134	"نهال: ايوه
"
135	"الممرضه: هو مشغول مع حاله دلوقتى. لو عايزاه استنيه هنا
"
136	"نهال هزت بدماغها توافق على كلامها وسابتها تمشى، وقفت مكانها وهي مش عارفه تعمل ايه. طلعت فونها عشان تتصل بيه. لكنها اتفاجأت باللى بيقولها
"
137	"- هو انتى تقربى للدكتور مدحت؟
"
138	"رفعت عينها تشوف مين اللى بيكلمها.
"
139	"نهال: حضرتك تعرفنى؟
"
140	"- انتى مش فاكرانى، انا يونس صاحب الدكتور مدحت، انتى مش فاكره الكافيه
"
141	"نهال بخضه: الكافيه!
"
142	"يونس: هو انتى تقربى للدكتور مدحت؟
"
143	"نهال: بنت عمه؟
"
144	"يونس بابتسامه واسعه: بسم الله ماشاء الله. ممكن اتعرف باسمك
"
145	"- اسمى نهال.
"
146	"اهلا وسهلا بيكى ياانسه نهال عاشت الاسامى.
"
147	"قالها وهو بيمد ايده يسلم عليها، اتكسفت تحرجه فمدت ايدها تسلم كمان. لكنها اتفاجأت من اللى بينهدها باسمها بغضب
"
148	"- نهال
"
149	"قالها مدحت وعينه عليها وعلى يونس بطق شرار.
"
1	"اخد نفس طويل وخرجه تانى بعد ماخلص لبس و اتأكد ان كل حاجه تمام. فعزم امره واتوكل على الله وبعدها سحب شنطته وخرج من اؤضته. لاقاهم قاعدين مسهمين والحزن مسيطر على وشوشهم وبخطى تقيله قرب منهم يسلم عليهم ويودعهم
"
2	"- خلاص ياولدى ماشى وسايبنا.
"
3	"بلال وهو بيبوس على دماغ والده.
"
4	"- اشوف وشك بخير يابوى. والله لولا العيال اللى سايبهم هما وامهم في الغربه لوحديهم. لكنت جعدت ولا هامنى العجد ولا الشغل هناك.
"
5	"سالم وهو بيطبطب على دراعه
"
6	"- ولا يهمك ياولدى. روح لمرتك وعيالك واطمن!
"
7	"- اطمن ازاى بس!
"
8	"قالها وهو بيقرب ويحضن والدته اللى شبطت فيه واكنها عيله صغيره ودموعها نازله ماوقفاش.
"
9	"- ماخلاص ياما الله يرضى عنك. خلينى امشى وجلبى مستريح
"
10	"- خلاص ياولدى. انا زينه وتمام خالص اها.
"
11	"قالتها وهي بتمسح في دموعها بمنديلها. باس فوق دماغها وبعدها راح لاخوه. يودعه هو كمان.
"
12	"بلال وهو طابق في حضن اخوه بقوه.
"
13	"- على عينى ياحبيبى اسيبك. جبل ما اشوفك ماشى على رجليك من غير العكاز.
"
14	"- عاصم والكلام خارج منه بصعوبه
"
15	"- سافر يا بلال وربنا معاك. انا زين والحمد لله.
"
16	"بلال بابتسامه وهو بيسحب شنتطه: فك كده وبلاش الحزن ده. و النزله المره الجايه هتبجى ان شاء الله على فرحك ياعريس.
"
17	"عاصم بمراره بعد ما استنى خروج بلال ووالده معاه عشان يوصلوا: عريس فين بجى!
"
18	"- عريس وسيد العرسان كمان.
"
19	"قالتها سميحه لابنها تخفف عنه وبعدها دعت بصوت عالى: يارب فك الكرب يارب.
"
20	"- مش كفايه بجى جعاد ياولدى وتجوم تسرح وتشوف شغلك اللى متأخر ده.
"
21	"قالها ياسين بقلب موجوع على ابنه اللى شايفه قدامه في حاله مايعلم بيها الا ربنا.
"
22	"- مش جادر يابوى. ولا حتى ليا نفس اجابل ولا اشوف حد!
"
23	"قالها راجح بصوت حزين وخالى من اى حياه
"
24	"صباح واللى دموعها سابقه صوتها وهي بتتكلم: منه لله اللى جطع فرحتنا واذانا الاذيه الواعره دى اللهى...
"
25	"-صباح!
"
26	"قاطعها ياسين بصرامه وهو بيزغرلها بعنيه عشان تفهم وتاخد بالها وبعدها كمل هو
"
27	"- ياولدى انت كده بتأذى نفسك. وكل وبتاكل بالعافيه وشغلك مابترحوش و دجنك سايبها مابتحلجهاش ولا اكن حد عزيز ميتلك. كل شئ يتعوض ياحبيبى.
"
28	"وبصوت خارج بألم: يتعوض فين يابوى. انا كل حاجه راحت منى. البيت. ودهب الوليه وبنتتها. ولا كمان الفلوس اللى كنت حايشها عشان جهاز البنته. اجوزهم كيف بس دلوك؟ يابووووى.
"
29	"قال الاخيره بحرقه واكنها نار بتحرقه.
"
30	"- ياولدى ماجولتلك مية مره ماتشلش هم حاجه وعرسان البنته عيال عمهم. جالولك انهم متكفلين بكل حاجه ومش عايزين ولا حاجه في الجهاز.
"
31	"رفع راسه وبص في عين والده بقوه واكنه مس كرامته
"
32	"- لا يابوى. حتى لو كانوا عيال عمهم. برضك مش هاجوز بت منيهم. ناجصه جشايه من جهازاها. بتى لازم تبجى رافعه راسها جدام جوزها حتى لو كان واد عمها.
"
33	"- واه ياواد ابوى. انت لسه مصمم عالى في دماغك.
"
34	"- ايوه يا صباح مصمم. زى ما انا برضك مصمم ان مافيش جواز غير بعد ما اخلص البيت وارجعه زى ماكان.
"
35	"ياسين: ويفضلوا العيال كده مربوطين ياولدى!
"
36	"راجح بأصرار اكبر: ان شالله حتى يجعدوا بالسنين. اللى عاجبوا على كده تمام. واللى معجبهوش الباب يفوت جمل.
"
37	"- ماتجولى حاجه لجوزك يا انتى كمان.
"
38	"قالها صباح ل نعمات اللى حاضره من اول القعده وساكته من غير كلام. ردت عليها بالعافيه
"
39	"- يعنى هاجول ايه بس! استغفر الله العظيم.
"
40	"خارجه من اؤضتها وهي بتمد وترخى في درعاتها ببطء وانبساط. بعد ما نامت واسترحيت في نومتها.
"
41	"- بت يا فوقيه انت يابت.
"
42	"فوقيه واللى كانت بتنضف وترتب في كنب المندره. خرجت لها جرى ترد عليها.
"
43	"- ايوه ياست هانم. عايزه حاجه؟
"
44	"لو معاكى حاجه دلوك خلصيها بسرعه. عشان تلحجى تطلعى وتاجى بسرعه.
"
45	"- اطلع فين ياهانم؟
"
46	"انتصار وهي مبتسمه ورافعه حاجبها.
"
47	"- بره البلد يابت. احنا مش كملنا اسبوعين والدنيا هديت. ادوبك بجى تودى لجريبك باجى حجه.
"
48	"فوقيه بلهفه وحماس: حاضر ياهانم. بسرعه هاخلص تنضيف البيت وبعدها هاطلع على طول. مفيش حاجه تانى تعطلنى.
"
49	"- كده طب تعالى ورايا. ولا اجولك استنينى هنا.
"
50	"- وليه عجربه. بس مش مهم استناها وخلاص مدام هاتشبرجنى.
"
51	"قالتها فوقيه بتكشيره. بعد قفلت انتصار باب الأوضه في وشها وسابتها منتظره. فجأه انفتح الباب وطلت هي ورزم الفلوس في ايديها
"
52	"- خدى يابت. الفلوس الزياده دى حلاوه ليكى برضو.
"
53	"وبلهفه وفرحه: ماتخلى ياهانم. انتى ادتينى جبل كده
"
54	"- لا ما انا زودتك يابت. زى مازودت جريبك. عشان عمل اللى يريح جلبى وخلانى انبسط. خودى جوليلوا ستك انتصار مبسوطه منك و جيبالك 50 بدل ال 25 الف بجيت حجك.
"
55	"- 50 الف دا غير ال25 اللى جبليهم وانا كل اللى خدتهم على بعضيهم 15 الف بالعافيه.
"
56	"قالتها مصدومه لما شافت رزومة الفلوس في كفه نصيبها القليل في الكف التانى. واكنها بتوزنهم بأيديها.
"
57	". التانيه بقى بصت لها بنظره التعالى المشهوره بيها قبل ماترد
"
58	"- وانتى عملتى ايه يابت؟! اصحى لنفسك وبوسى ايديكى وش وضهر. وياللا غورى حضريلى فطار بلا جلع ماسخ.
"
59	"حزينه مطفيه. نظرة الحماسه والانطلاق اللى كانت دايما بتميزها مختفيه منها. نفسه يرجعلها بسمتها ولا ضحكتها المجنونه. كل محاولاوته معاها باءت بالفشل. اعمل ايه بس ياربى! قالها بصوت واضح لنفسه بعد ماخرج نفس طويل وهو شايفها وبيراقب خطواتها وهي خارجه من سكنها وجايه عليه.
"
60	"- صباح الخير.
"
61	"قالتها نهال بروتينيه بعد ما دخلت جوا العربيه معاه. بادلها هو بابتسامه جميله.
"
62	"- ياصباح الهنا والجمال.
"
63	"ردت عليه بشبه ابتسامه: ان شالله دايما يارب.
"
64	"وبعد مادور ومشى بالعربيه
"
65	"- ها عامله ايه ياعمرى؟!
"
66	"وهى بتهز دماغها وبصوت واطى: الحمد لله.
"
67	"اللتفت لها وهو مش عجباه النبره اللى بتتكلم بيها فحب يحاول تانى معاها
"
68	"- عجبك التليفون الجديد!
"
69	"- عجبنى. بس ماكنش ليه لزوم وانا معايا غيرو.
"
70	"بصلها بضيقه قبل مايسألها.
"
71	"- ليه ان شاء الله مالوش لزوم؟! حتى لو معاكى غيرو!
"
72	"بقت بتتكلم وهي حاسه بالاحراج.
"
73	"- ايوه. مش كفايه الهدوم اللى كل شويه تشتريها وتبعتهالى.
"
74	"المره دى اتكلم بحزم وهو بيشدد على كلامه بعد مااتغاظ منها
"
75	"- اسمعى الكلام دا كويس يا نهال وحطيه حلجه في ودنك. عشان مكررش فيه كتير. انتى على زمتى ومسؤله منى. يعنى مااسمعش الكلام الاهبل ده. بدال مانزعل مع بعض!
"
76	"- ماشى.
"
77	"قالتها بصوت واطى وهي بتتحاشى النظر ليه.
"
78	"حب هو يلطف الجو
"
79	"- ماتعرفيش كده تبجى زوق وتجوليلى كلمه حلوه
"
80	"ضحكت ببشاشه وهو بتتكلم.
"
81	"- حاضر، تسلميلى يارب.
"
82	"- هو دا اللى جدرتى عليه!
"
83	"قالها وهو بيضحك بعد ما شاف ضحكتها. فكمل بعدها بارتياح نسبى
"
84	"- ايوه كده. نوريلى دنيتى بضحكتك الحلوه دى.
"
85	"بعد ما خرجت من البلد واطمنت. خدت الباقى مشى في وسط الزراعات لحد اما وصلت عشته المبنيه بالطوب والطين ومسقوفه بالجريد. مردتش تخبط على الباب. وفتحت بالمفتاح اللى معاها. لكنها بمجرد ما سمعت الصوت الخارج من اؤضته اللى بينام فيها. مخها راح في الخيانه على طول. فقررت تمشى على طراطيف طوابعها عشان تظبطه متلبس.
"
86	"ومع صدرها اللى طالع نازل بانفعال. فتحت الباب فجأه عشان تفاجئه.
"
87	"- بسم الله الرحمن الرحيم. هما بيطلعوا امتى دول!
"
88	"قالها زكى مخضوض بعد ماوقع من على طرف السرير من المفجأه.
"
89	"عنيها برقت بشده وبقها بقى مفتوح على اخره وكأنها بتمثل فيلم رعب.
"
90	"- ايه ده؟! كل دا معاك يازكى. انتى فتحت مغارة على بابا ولا ايه؟!
"
91	"قالتها وهي بتمسك في الدهب والفلوس بجنان. قام هو متعصب يبعد ايديها الاتنين وياخد اى حاجه مسكتها ايدها
"
92	"- شيلك ايدك ياما. ايه! هي وكاله من غير بواب.!
"
93	"فوقيه وهي بتصرخ مصدومه: انت بتعمل معايا انا كده يازكى. بتبعد يدى عن الفلوس والدهب. اتاريك ساكت وماصدعتنيش عالفلوس اللى بجيالك من العمليه اللى جابتلك الخير دا كله. واللى ابجى انا السبب فيه!، طب حتى افتكر انى مرتك وشريكتك في الخير اللى انت فيه ده. وابعتلى اجى اتمتع معاك بدل ما انا موحوله في الخدمه والشجا.
"
94	"بصلها من فوق لتحت قبل مايرد.
"
95	"- مرات مين ياعنيا. احنا اللى بينا كان مجرد ورقه وانا قطعتها. ياعنى خلاص بح!
"
96	"وبقبضة ايديها الاتنين فضلت تضرب فيه وهي بتصرخ وتعيط
"
97	"- بح دا ايه؟! الله يخرب بيتك ابوك. هو احنا بنلعب مع بعض.
"
98	"وبعدم رحمه منه وهو بيدوس على كل كلمه بيقولها بطريقته الغريبه في الكلام.
"
99	"- اييييوه كان لعبه؟! وخلصت! ويكون في علمك انا كلها يوم ولا يومين واسافر القاهره واعيش فيها ملك هناك. يعنى تنسى انك شوفتينى ولا قابلتينى خاااالص.
"
100	"المره دى انهارت بجد وهي بتمسك في الفانله اللى لابسها وتبكى بحرقه وتترجاه
"
101	"- حرام عليك يا زكى. ليه تخلى بيا بعد ما صبرت سنتين معاك وانا منتظره اليوم ده اللى هاتخدنى فيه وتعرفنى على اهلك. انا غلطت معاك في ايه بس!
"
102	"جولى. غلطت في ايه؟!
"
103	"- ياااربى، يابنت الناس ماتقطعيش قلبى. طب اخدك معايا وقول لاهلى ايه؟ اجوزت من الصعيد. واحده مالهاش اصل ولاناس.
"
104	"قال الاخيره وهو بيشد عليها عشان يزيد في جرحها ويقهرها. ودا اللى شافه حقيقى وقتها لما الكلام وقف على لسانها وشفافيها بقت ترعش وهي باصه في عنيه ودموعها نازله شلال
"
105	"غمض عينه وفتحها وهو بياخد نفس طويل وبيمثل الحزن.
"
106	"- ليه كده بس يابنت الناس. خلتينى اغلط معاكى واجرحك.
"
107	"وبصوت مقهور: الله يسامحك. بتعايرنى بأصلى يا زكى اللى ماليش ذنب فيه.
"
108	"- عندك حق انتى مالكيش ذنب فيه. بس على الاقل. تبقى في نفس مستوايا يا فوفه. اديكى شوفتى الخير بنفسك اهو اللى هايرفعنى. انتى بقى معاكى ايه يا فوفه؟!
"
109	"بسرعه حسبت نصيبها مع الزياده اللى كانت هاتديهم ل زكى تبع حقه. وبكل حماس ولهفه
"
110	"- معايا 40 الف جنيه يا زكى!
"
111	"بصلها باستغراب قبل مايسأل
"
112	"- وال 40 دول. جبتيهم منين ياما؟!
"
113	"فوقيه بارتباك: ااا الست انتصار ادتهوملى. دا حتى بعتالك بجيت حجك اها 25 الف جنيه بالتمام والكمال.
"
114	"قالتها وهي بتخرجهم من تحت عباية الخروج وهي لفاهم بمنديل كبير وربطاه على وسطها
"
115	"- الست انتصاااار قولتيلى. امم. طب سؤال رفيع كده بقى يا فوفتى.
"
116	"قالها وهو بيهرش على خده بضافر صابعه الصغير بعد ماخد الفلوس واتأكد من عددهم
"
117	"- سؤال ايه يا زكى؟!
"
118	"سكت شويه يفكر وبعدين اتكلم.
"
119	"- يعنى انا كنت بسأل عن اللى اسمها انتصار دى. ازاى هي مرات عمده وبيتها فاضى مافيهوش غفر ولا عمده ولا اى صنف بشر غيرك انتى معاها!
"
120	"عوجت طرف بقها بضيقه قبل ماترد بعصبيه
"
121	"- ودى مين اللى هايجيها دى؟! بعد العمديه ماراحت. وجوزها وولدها اتحبسوا. دى بنتتها واجوازهم. بيطلوا عليها بالعافيه ويمشوا على طول بعديها.
"
122	"وباستظراف وتمثيل
"
123	"- معقوله! بقى دى مجوزه بنات دى؟! دى شكلها صغير اوى وحلوه كده و...
"
124	"فوقيه بعصبيه ومقاطعه: ايه؟!، صغيره عشان اتجوزت صغيره وجوزت بنتتها صغيرين. وحلوه عشان جاعده زى البرنسيسه اليوم كله تلبس وتتزوج وتامر وتتأمر عليا.
"
125	"- ميأمرش عليكى ظالم ياقلبى. سامحينى ان كنت ان شايفك مش في مستوايا. بس انتى تقدرى تبقى اعلى كمان!
"
126	"فوقيه وهي بتبصله بتقيم وهو قاعد بركبه عالسرير و بالفانله الداخليه وبنطولون بيجامه قديم.
"
127	"- مستوى ايه يا زكى؟! انت مافكاش حاجه اتغيرت. غير بس الشبب الجديد اللى ماهينش عليك تجلعوا وجاعد بيه عالسرير دلوك!
"
128	"عينه راحت الاول عالشبشب اللى في رجله قبل مايتشنك بعصبيه.
"
129	"- لمى نفسك يا فوقيه ماتغلطيش. انا بحاول اوصلك الفكره.
"
130	"فوقيه بتعب: فكرة ايه؟ انا مش فاهمه حاجه!
"
131	"وكانه وصل لمبتغاه: افهمك يا فوفتى براحه وبالتفصيل كمان!
"
132	"بدور و عاصم كانوا بيتكلموا في الفون كعادتهم يوميا في الوقت ده بعد العشا. وهما بيحاولوا يهونوا على بعض. شويه بكلام الحب الجميل. او يحكوا لبعض تفاصيل يومهم واللى تعابهم.
"
133	"عاصم: يعنى ابوكى مصر على رأيه برضك يا بدور؟!
"
134	"بدور: ايوه يا عاصم مصر. وانا وامى و نهال مافيش واحده فينا تجدر تراجعه في كلامه وهو تعبان كده
"
135	"عاصم: يعنى احنا بعد ماجولنا خلاص اخيرا هانفرح. الدنيا تدينا ضهرها تانى.
"
136	"بدور وهي بتمسح دموعها: كل شئ نصيب. واحنا نصيبنا كده.
"
137	"عاصم: حن عليكى ماتبكى يا بدور. بدل مااجيلك بيت جدى دلوك وخلى ابوكى ولا جدى حد فيهم يمنعنى عنك.
"
138	"ابتسمت وهي بتمسح دموعها: انت بينك اتجنيت زى واد عمك الدكتور.
"
139	"عاصم: وما اتجنش ليه وانا معايا الجمر بحاله.
"
140	"ابتسامتها زادت قبل ماتغير الكلام: صح جولى يا عاصم. مافيش اخبار من الحكومه عن اللى اتسبب في الحريجه!
"
141	"عاصم: الكلام هو نفسه يا بدور. الناس شافوا واحد غريب ومغطى وشه بيجرى جنب البيت. جبل الحريجه بثوانى!
"
142	"قاعده عالارض وعلى اعصابها وهي بتمثل انها بتتفرج عالتليفزون معاها لكن الحقيقه انها قاعده مرقباها وهي بتشرب فنجان القهوه اللى عملتهولها بنفسها. وهي بتعد الثوانى والدقايق. فجأه حصل اللى هي مستنياه لما لاقتها رمت بتقولها ونامت على الكنبه اللى كانت قاعده عليها.
"
143	"قامت منبوطه تتاكد قبل ماتتصل بيه.
"
144	"- ايوه يا زكى حصل اللى انت عايزه!
"
1	"اتفزعت جداً من صرخته القويه ولكن اللى ضايقها فعلا
"
2	"هى نظرته الغريبه وهو بيبرق لها بعينه وكأنها اجرمت ولا عملت مصيبه
"
3	"اما رائف اتخض هو كمان من الصوت بس مااهتزش ولا رضى يسيبها الا لما مسكتها بدور اللى جت جرى تطمن عليها هي و نيره لكنه كمان ماتحركش من مكانه واكتفى انه يشاور ل مدحت بدماغه ويقولوا
"
4	"- حاضر
"
5	"حتى حربى اللى كان واقف بعيد ببندقيته وصل عندهم في ثوانى عشان يطمن عليها ويسألها.
"
6	"- جرالك حاجه يابت عمى. انتى سليمه
"
7	"ردت نهال وهي حاسه بارتباك شديد
"
8	"- ياجماعه مفيش حاجه. حمد لله جات سليمه
"
9	"رائف: طب امشى عليها وخلينا نطمن
"
10	"اتفزعوا مره تانيه من مدحت لما نادى على رائف بصوت عصبى
"
11	"رائف بصيله باستغراب قبل مايرد عليه
"
12	"- ايه ياعم الحج هي الدنيا خربت
"
13	"مدحت باسلوب مستفز: هات الحصان
"
14	"حربى كمان استغرب فاتكلم ل رائف
"
15	"- هو اخوك ماله؟
"
16	"رائف: انا عارف ياعم ماله دا كمان
"
17	"نهال بصت لرائف برجاء وهي بتتكلم.
"
18	"- خلاص يا رائف اطمن انت وروح شوف اخوك عايز ايه. انا جولتلك انى تمام
"
19	"رائف: ماشى انا ها روحلوا بالحصان وراجع تانى
"
20	"- مابدرى ياباشا. ماكنت جعدت شويه تانى
"
21	"قالها مدحت ل رائف وهو مربط ايديه ورا ضهره وبيلعب بسلسلة المفاتيح بحركه عصبيه
"
22	"رائف باستغراب منه: ياسلام وانت تستنانى ليه ماكنت جيت بنفسك تاخده
"
23	"مدحت وهو بياخد لجام الحصان وبيحاول يركب
"
24	"- معلش عطلتك شويه عن الضحك والمسخره.
"
25	"رائف باستغراب: مسخره!، طب براحه شويه الحصان تلاجيه مستغربك بس عشان بجاله زمن ماشفكاش
"
26	"مدحت اتكلم بتحدى بعد ماسيطر عالحصان
"
27	"- متخافش عليا انا يمكن كنت بعيد عنه بجالى فتره طويله بس انا خيال واعرف كيف اسيطر عليه من تانى
"
28	"قالها وجرى بالحصان قدام رائف اللى استعجب قوى من كلام اخوه واسلوبه فاتكلم مع نفسه
"
29	"- هو ماله كده واخدها تحدى!
"
30	"الله شايفين يابنات اخويا بيجرى بالحصان كيف. فارس بصحيح.
"
31	"قالتها نيره بفرحه وهي بتشاور على مدحت قدام بدور و نهال اللى حاست وكأن قبلها بيطير معاه وهو بيجرى بالحصان برشاقه فكرتها باايام جميله كان هو شاغل كل تفكيرها فيها. قطعت اللحظه دى بدور
"
32	"وهى بتقول بسرحان هي كمان من غير ماتدرى
"
33	"- برضك مش زى عاصم
"
34	"- مين!
"
35	"قالتها نهال ل بدور وهي بتبصيلها وكأنها كائن براسين و بدور ساعتها حست بنفسها فحاولت تهرب بعينها عنها
"
36	"انقذتها نيره لما اتكلمت مع نهال.
"
37	"- وانتى هاتفضلى واجفه كتير ماتتحركى تمشى خلينا نشوف رجلك تمام ولا فيها حاجه
"
38	"سمعت نهال كلامه فحاولت تتمشى لكنها كانت بتوجعها فبقت بتعرج بيها
"
39	"بدور اتخضت فقالت
"
40	"- اوعى تكون الوجعه اثرت على الكسر الجديم
"
41	"نهال وهي بتهز رقابتها
"
42	"- لاه مش المكان الجديم دى حاجه بسيطه
"
43	"نيره وهي بتلومها.
"
44	"- كان لزوموا ايه بس ركوبة الحصان العالى مكنتى ركبتى مهره صغيره وبرضك كنتى هاتغيظى صحباتك. دا انتى تحمدى ربنا ان اخويا رائف لحجك و لا كانت الوجعه بجت في المخ وبدال ماكنتى دخلتى طب تدرسى كنا داخلناكى مستشفى المجانين مجنونه ههههه
"
45	"نهال اتغاظت قوى منها خصوصاً لما شافت بدور كمان بتضحك زيها
"
46	"- هاها ظريفه يااختى انتى وهى. انا سايباكم خالص وداخله.
"
47	"خلاص واحنا كمان جايين معاكى. براحه شويه على رجلك في المشى واسندى عليا
"
48	"قالتها بدور وهي بتحاول تمسك ايدها عشان تسندها
"
49	"بعد صلاة الجمعه كلهم كانوا متجمعين على الغدا و صباح كانت بتوزع عينها على الجميع عشان تطمن ان الكل مرضى ومبسوط وطبعاً كان ضيف الشرف مدحت اللى كان بيحاول يوقفها
"
50	"- خلاص ياعمتى الله يخليكى انتى مكلتيش
"
51	"صباح ببشاشه: ياحبيبى انت اللى تاكل زين انت بجالك سنين مكلتش معانا.
"
52	"مدحت وهو بيضحك: سنين ياعمتى انتى نسيتى ولا ايه انى جيت الجمعه اللى فاتت وكنت معاكم
"
53	"صباح بضحكه عاليه: ههههه يوم الجلسه التاريخيه
"
54	"بس انا ملحجتش ارحب بيك اصلنا كنا منتظرين الحكم ههههه
"
55	"الجد ياسين وهو بيحاول يكتم ضحكته ويتكلم جد لأنه لاحظ بالجو انه اتوتر
"
56	"- خلاص يا صباح اجعدى كلى وفضيها حديت
"
57	"صباح بحسن نيه: حاضر يابوى.
"
58	"اتكلم ياسين بجديه: انا مش عايز حد يزعل من حكم حكمته. يعلم الله انى خفت لتجولوا انى فضلت واحد عن التانى يعنى يوم بطه لما اختارت واد خالها ماجدرتش اجبرها على بلال ربنا يرجعه بالسلامه من الاعاره وهو واد عمها واولى بيها
"
59	"راجح ببتسامه صافيه: كلنا عارفين يابوى وان شاء الله تعيش وتجوزهم كلهم
"
60	"ياسين وهو بيوزع نظراته عليهم
"
61	"- اسمعها منيهم واتأكد
"
62	"عبد الحميد وهو عينه على مراته و مدحت.
"
63	"- انا عن نفسى راضى بحكمك يابوى انا وولدى الدكتور مدحت
"
64	"ياسين ل مدحت: صح يادكتور
"
65	"مدحت وهو بيبص على نهال بطرف عينه
"
66	"- صح ياجدى. خليك مطمن دى كانت غلطتى بس انا عارف كيف هاصلحها
"
67	"قال جمتله الاخيره بصوت واطى جدا وهو عينه متركزه على نهال اللى خدت بالها من نظراته
"
68	"ياسين: كويس وانت يا محسن انت وولدك
"
69	"ردت هديه مراته: واحنا لينا حج نعترض برضوا ياعمى. انت الخير والبركه
"
70	"راضيه بسخريه: بيجول يا محسن مش يا هديه.
"
71	"ياسين ل محسن: ماتجول ياولدى بدل كلام الحريم الماسخ ده
"
72	"محسن: يابوى انا وولدى تحت امرك في كل اللى تقوله
"
73	"ياسين ل حربى: دا رأيك ياحربى
"
74	"حربى بتردد: اا كل شئ نصيب ياجدى
"
75	"- نيجى بجى للمهم وربنا يستر. ها ايه رأيك يا سالم انت وعاصم
"
76	"قالها ياسين وهو عينه على الاتنين بس المفاجاه لما الرد جاه من عاصم.
"
77	"- ربنا يستر ليه بس ياجدى هو انت فاكرنى هاعترض ولا ايه. انت جولت بنفسك بطه لما اختارت ماجدرتش انت تجبرها و انا راجل ياجدى يعنى لو حكمت ادوس على جلبى هادوس
"
78	"قال الاخيره وهو عينه على بدور اللى وشها جاب مية لون واللى صدمها اكتر لما كمل
"
79	"- وعايزك تطمن ياجدى انا جريب هافرحك
"
80	"ادخلت سميحه والدته بلهفه وقالت: صحيح ياولدى
"
81	"عاصم: صحيح ياما. الا جوليلى يا نيره انتى في سنه كام دلوك؟!
"
82	"نيره بحسن نيه: انا في تانيه ثانوى.
"
83	"ياسين حاس انه اطمن وهو بيكلم سالم
"
84	"- عال عال ربنا يكرمك يا سالم ياولدى عشان تريبتك الزينه ياابو الرجال
"
85	"سالم: تعيش يابوى ويطول في عمرك
"
86	"بدور حاست الدنيا بتلف بيها وهي مش فاهمه ليه اصلاً احساسها ده. بقت تقريباً بتلعب في طبقها مش بتاكل امها نعمات خدت بالها فسألتها بصوت واضح وصل ل عاصم يابت انتى بتلعبى ولا بتاكلى؟!
"
87	"رفعت عينها عشان ترد على ولدتها فاتقابلت عينها بعينه لكن رنت التليفون خضتها خصوصا لما شافت اسم اللى بيتصل ودا اللى ربكها اكتر
"
88	"نعمات بضيقه: طاب ردى عالتلفون شوفى مين
"
89	"كنسلت قبل ماترد: لااا ماهو مشهم ياما
"
90	"عاصم اللى كان بيمثل انه بياكل ومش هامه وشه قلب ساعتها وهو حاسس باللقمه اللى بياكلها كانها حجاره في زوره بالعافيه بتنزل.
"
91	"مدحت كان عينه على رائف اللى قاعد جمب نهال وبيهزر معاها بصوت واطى على وقعة الحصان وهي كانت بتحاول تمنع نفسها لكنها مكانتش قادره تبطل ضحك وهي حاطه عينها في الطبق لكنها اول ما رفعت عينها وشافت نظرته
"
92	"- استغفر الله العظيم يارب
"
93	"- مالك
"
94	"قالها رائف ل نهال اللى شاورتلوا على مدحت بعنيها و رائف فهم فحب يهزر
"
95	"- ماانتى عارفه انه دكتور و محترم والهزار والضحك
"
96	"ده مايعجبوش يعنى مش زيى تافه ومهزهق
"
97	"- هههه.
"
98	"ضحكتها بصوت عالى خلت الكل انتبه لهم مدحت عينه ازادادت حده وجدها نده على رائف بصوت عالى
"
99	"- انت ياد مش ناوى تسترجل كده كل مره هانجولهالك ياد. فالح غير في المسخره مع البنته
"
100	"رائف بضحك: واه ياجدى انا بهزر مع حد غريب دى بت عمى
"
101	"مدحت ساعتها مااستحملش فقام من الاكل بسرعه بعد مازاح الكرسى بعنف وقال
"
102	"- انا داخل الحمام
"
103	"صباح: طب كمل واكلك الاول
"
104	"- شبعت
"
105	"قالها وهو رايح على الحمام بسرعة الريح.
"
106	"وقف قدام المرايه وهو بيتفس بصوت عالى من الغضب اللى جواه كان هاين عليه يكسر المرايه يطلع فيها غيظه لكنه ماحبش حد يسأله ولا يعرف اللى بيه فاكتفى انه يفتح الحنفيه ويغسل وشه بالميه البارده لعلها تهدى النار اللى جواه
"
107	"بعد ماخلصت اكلها حاولت نهال تقوم من مكانها بس لقت الوجع زاد معاها فطلعت منها صرخه مكتومه خدت بالها نعمات والجد ياسين اللى مسك ايدها وسألها
"
108	"- مالك يابتى؟
"
109	"نهال بوجع: اصلى وجعت عليها النهارده.
"
110	"نعمات بلهفه: وجعتى عليها ربنا يستر اوعى تكون ورمت ولا نواديكى للدكتور نطمن احسن
"
111	"ياسين وهو عينه على مدحت اللى كان خارج من الحمام
"
112	"- ونوديها للدكتور ليه واحنا الدكتور في بيتنا تعالى ياولدى شوف بت عمك
"
113	"نهال وكأن عقرب لسعتها: لا طبعاً انا رايجه اها
"
114	"حبت تحرك رجلها صرخت تانى من الوجع. ساعتها لقيتو هو مسك ايدها بلهفه يسألها
"
115	"- مالك فيكى ايه؟
"
116	"نهال وشها جاب مية لون خصوصاً لما لقت جدها بيطلب منه انه يشوف رجلها بقت تتكلم بهستيريا
"
117	"- لا لا مينفعش انا رايجه انا رايجه مافياش حاجه
"
118	"هو شافها كده مقدرش يمسك ابتسامتوا وهو حاسس بنوع من التسليه الغريبه وهو شايف كسوفها وهي بتحاول تخرج ايدها من ايدوا وهو بيشدها بغلاسه ويقول
"
119	"- لاه ليه مش شايفانى دكتور ولا ايه
"
120	"الجد ياسين: يابتى واد عمك مش غريب
"
121	"نهال بينها وبين نفسها وهي هاين عليها تعيط.
"
122	"- ماهو الغريب هيبجى احسن منه!
"
1	"- احنا الصعايده يااحنا. احنا نعمر فرحنا. احنا الصعايده وكالين الضانى. البت حلوه والولد شرانى.
"
2	"اصوات الغنا والدلع والضحك خلتها تقوم من نومتها عافيه. اتعدلت بنص نومه مسنوده عالمخده وراها. حواجبها معقوده وشعرها متبعتر على وشها وهي بتنفخ من الغيظ ومكتفه دراعتها، وهما شافوا كده وزودوا اكتر في الضحك والهزار. وهما مستمتعين بمنظرها. وهي مستنيه الوصله تخلص.
"
3	"اتقدمت عليها وهي لسه بتضحك وتدلع: ايه يادكتوره مش ناويه تصحى؟ دى النهارده دخلتلك يابت.
"
4	"ردت بقهر وهي لسه بتحارب النوم اللى على جفونها
"
5	"- عايزه ايه يا بطه؟
"
6	"قربت التانيه منها: ايه هو اللى عايزه ايه؟ بتجولك النهارده دخلتك. يامرة اخويا ياجمر انتى.
"
7	"- حاضر
"
8	"قالتها وهي بتهز بدماغها تراضيهم وعنيها مغمضه. هما شافوا كده وكملوا غنا وهما بيصقفوا بكفوفهم
"
9	"- اخر ليله في بيت ابوكى. اخر ليله في بيت ابوكى.
"
10	"رفعت عينها تبصلهم و بلهجه اقرب للبكا: حرام عليكم. والنعمه حرام. الساعه لسه سبعه يامؤمنين. يعنى انا مكملتش ساعتين نوم. هو انتوا ايه مبتتعبوش؟
"
11	"شهقت بطه فاتحه بقها: ايه ياحبيبتى انتى هتبكى عشان تنامى.
"
12	"وبغمزه وضحكه من زهره: سيبيها يا بطه. اصلها لسه عالبر هههه.
"
13	"صرخت بصوت عالى: وغلاوة النبى. سيبونى انام. ابوس ايدكم سيبونى انام
"
14	"- خلاص خلاص. ادينا جايمين اها. كملى نوم براحتك. ياللا بينا زهرتى.
"
15	"قالتها بطه وهى بتقوم وبتسحب زهره وقبل ما يخرجوا. سمعوها صوتهم تانى وهما بيصقفوا ويهزوا بكتافهم
"
16	"- احنا الصعايده الفتوه. ناخد العين اللى من جوه
"
17	"احنا الصعايده يااحنا. احنا نعمر فرحنا
"
18	"نفخت بصوت عالى بعد ماخرجوا وهي بتسحب نفسها تانى تحت الغطا.
"
19	"ويدوبك عينها هاتروح في النوم وحست باللى بتدخل معاها تحت الغطا. وقبل ماتسأل لقيتها بتسبق هي بالكلام.
"
20	"- والنبى ماتتحركى. خليكى نايمه عشان انا كمان عايزه انام. انا ماصدجت خلصت من الثنائى المرح.
"
21	"- نامى يا بدور نامى.
"
22	"قالتها نهال بيأس قبل ماتروح هي كمان في النوم.
"
23	"- خدوا هنا رايحين فين تعالو
"
24	"قالتها سميحه بصوت واطى جدا وهي بتشيل البنت الصغيره وبتسحب الولد من ايدوا. قبل مايفتحوا اؤضة عمهم. بعدت عن الاؤضه ووصلت عند بلال ومراته اللى قاعدين مع سالم في صالة البيت
"
25	"وصوتها ظهر.
"
26	"- كده برضوا يا مرفت انا مش منبهه عليكى يابتى.
"
27	"وبصوتها الناعم: في ايه بس ياماما؟ هما عملوا حاجه؟
"
28	"سميحه وهي بتحط البنت في حجرها
"
29	"- يابتى المره التانيه اسحبهم جبل يفتحوا اؤضة عمهم عاصم. دا انا ماصدجت عينه غفلت
"
30	"بلال وهو بيضحك: ويعنى انتى يامٌا مفكره. انه هايصحى منيهم. دول لو طبلوا جمبيه مش هيحس. بعد العمايل اللى عملها امبارح عالحصان.
"
31	"سالم وهو كمان بيضحك: فرحان ياولدى. هو كان يتوقع ان الفرح يتم في ميعاده. بعد ما راجح دج راسه انه يكمل البيت الاول وبعدين يجوزهم
"
32	"بلال: بس الحمد لله يابوى. دا البيت رجع احسن من الاول.
"
33	"سميحه: وهو عاصم سابوا لوحده. دا كان واجف معاه يد بيد.
"
34	"بلال وهو بيضحك: ماهو لولا وجفته دى. ماكانش الفرح تم في ميعاده.
"
35	"سالم بضحكه: ياللا بجى ربنا يتم فرحته على خير.
"
36	"مرفت: بس بصراحه ليلة الحنه امبارح كانت جميله جدا. البنات العرايس كانوا قمامير و عاصم والدكتور ابن عمه. الرقص اللى رقصوه بالاحصنه كانت حاجه خرافه.
"
37	"سميحه: دا اول فرح تحضريه معانا من ساعة ما اتجوزتى بلال. تلاجيكى اول مره تشوفى ليله كده. طبل وزمر.
"
38	"مرفت: بصراحه انا شوفت كتير عندنا في القاهره. بس اول مره اشوف واحد بيرقص عالحصان. عملها ازاى عاصم دى. دا ماشاء الله متمكن.
"
39	"بلال: يعنى عجبك عاصم بس ماشوفتيش جوزك
"
40	"- لا ازاى دا انت الكل في الكل ياباشا.
"
41	"- ايوه كده اللحجى نفسك
"
42	"وفى بيت عبد الحميد اللى كان قاعد بيفطر مع زوجته راضيه: خبر ايه؟ هو مافيش حد صحى يجوم يفطر معايا. بدال ما انا بفطر لوحدى.
"
43	"راضيه: - معلش بجى افطر لوحدك. زهره طلعت الصبح بدرى وراحت بيت عمها راجح عشان بطه صاحبتها و رائف نايم بيت جده مع عيال امينه في المندره والعريس اسم الله نايم.
"
44	"عبد الحميد: طب و نيره هي كمان نايمه؟
"
45	"راضيه: نيره انا بعتها بيت جدها بحليب الصبحيه. ما انت عارف البيت هناك مليان. ماشاء الله.
"
46	"عبد الحميد وهو بيضحك: الله اكبر على عيال امينه بت اختى. دول بجيوا رجاله.
"
47	"راضيه: والنعمه ماعرفت حد فيهم. البت كبرت وعيالها كبروا كمان. دى صباح الفرحه مش سايعاها بيهم.
"
48	"عبد الحميد: مش عيال بتها الوحيده ومتغربه عنيها.
"
49	"ربنا يفرحها بيهم يارب
"
50	"- صباح الخير ياجدى.
"
51	"قالتها نيره لجدها قبل ماتقعد جمبه عالكنبه تحت العنبه في الجنيه
"
52	"ياسين وهو بيضمها ويبوس على راسها
"
53	"- ياصباح الهنا. ايه اللى صحاكى بدرى كده ياعين جدك
"
54	"نيره بابتسامه جميله: امى بعتتنى اجيبلكم حليب الصبحيه ياجدى. عشان فطار الجيش اللى عندك. ما شاء الله يعنى.
"
55	"- والله فيها الخير انها افتكرت. بس برضوا امك جلابه ماحدش يعرفلها مرسى.
"
56	"- عندك حج ياجدى. انا نفسى باحتار فيها احيانا. ممكن اسألك سؤال ياجدى وماتزعلش منى.
"
57	"قالتها نيره بتوجس ل ياسين اللى ابتسم لها ابتسامه صافيه وهو بيجاوبها
"
58	"- اسألى ياعيون جدك ولا يهمك. مش هازعل انا منك.
"
59	"نيره وهي بتشجع نفسها: لما انت كنت بتحب عمتى رضوانه ياجدى. ليه طلجتها؟
"
60	"ابتسامته زادت اكتر قبل مايجاوب وعينه بتنظر لها بأعجاب.
"
61	"- اممم. شوفى ياعيون جدك. انا هاجاوبك بصراحه. عشان انتى كبرتى وبينك كمان عجلتى. الحب دا من عند ربنا. وانا جلبى اتعلج ب رضوانه بعد ما اتجوزتها. وانا مطلج نحمدو وهي ام العيال
"
62	". كانت صغيره وجريئه مش مكسوره زى ما انتى شايفاها دلوك، بس كانت راسها ناشفه. وانا كان طبعى حامى. مجدرناش نكمل واحنا بنعاند بعض. لكن انا عمرى ما نسيتها واى خبر عنيها كان بيسعدنى ويزعلنى في نفس الوجت.
"
63	"نيره تنحت لجدها وهي ساكته متأثره اوى بالكلام اللى قالوا بصراحه. واكنها راحت في عالم تانى.
"
64	"ياسين وهو بيخبط بكفه على خدها بخفه وهو بيضحك
"
65	"- مالك يابت؟ تنحتى كده ليه؟!
"
66	"هزت رقابتها تفوق نفسها وعينها في الارض. لكنها رفعتها تانى لما سمعت اللى بيتكلم بلهجه غريبه عليها.
"
67	"- صباح الخير ياجدى. انت قاعد هنا واحنا بندور عليك.
"
68	"اتفاجئت بيه وهو طول وعرض وشكل وسيم. اول مره تشوفه.
"
69	"- واه. وائل تعالى ياولدى. دا يبجى ابن امينه بت صباح. وانت ياولدى دى بت ولدى عبد الحميد انت اول مره تشوفها.
"
70	"وائل وهو بيقرب عليهم ويقعد جمبهم.
"
71	"- اشوف فين بس ياجدى؟! وانتو امبارح كنتوا عازلين الرجاله عن الستات في الفرح. اهلا ياانسه نيره. مش انسه برضو؟
"
72	"قال الاخيره وهو بيمد كفه ويسلم عليها. هي هزت بدماغها ترد عليه وتأكد كلامه. كمل هو بضحكه وتسبيله من عنيه
"
73	"- اصلك صغيره اوى عالجواز.
"
74	"اربكها اوى بجرأته وقبل ماترد اتفاجأت اكتر لما سبقها حربى اللى وصل عندهم و اتكلم بتكشيره وعينه على كفها اللى لسه في كف وائل.
"
75	"- هي مين اللى صغيره؟!
"
76	"فلت ايدها وهو بيبتسم ل حربى وبيتكلم بأسلوبه.
"
77	"- اهلا يا حربى تعالى اقعد معانا.
"
78	"حربى وعينه بطق شرار على نيره و وائل وبيقرب يقعد ما بينهم.
"
79	"- اجعد معاكم! جومى يابت شوفى وراكى ايه؟
"
80	"نيره بصوت واطى لجدها وعصبى
"
81	"- شايف ياجدى. يعنى احرجوا دلوك جدام الناس الغريبه.
"
82	"ياسين وهو بيطبطب على ايدها
"
83	"- معلش يابتى. جومى انتى وانا هاشوف حسابى بعدين معاه.
"
84	"سمعت نيره كلام جدها وقامت وبعد ما اتحركت بخطوتين اللتفتت تانى ل وائل تكلمه بابتسامه مسروقه
"
85	"- تشرفنا يا استاذ وائل. نورت الفرح.
"
86	"وائل بفرحه: والله دا انا اللى اتشرفت وفرحت بالليله الحنه الجميله دى.
"
87	"مشيت نيره قدام نظرات حربى المحتده من غير سبب و ياسين اللى واخد باله. هز بدماغه بعدم رضا عن اسلوب حربى. وبعدها كلم وائل انت هاتحضر الدخله بالليل ياولدى في القاعه
"
88	"وائل بحماس: طبعاً ياجدى. دا انا متشوق قوى احضر فرح العرسان اللى يجننوا دول!
"
89	"جمال الحب لما يكمل بالنهايه الطبيعيه
"
90	"والفرحه بتتحس اوى لما تيجى بعد تعب
"
91	"القاعه كانت زحمه لأخرها بالعيله والاحباب والاصحاب اللى جم يهنوا ويفرحوا بالعرسان.
"
92	"فرحه من القلب. دى اللى كانوا بيعيشوها الاربعه وظاهره اوى في عيونهم ونظراتهم وهما بيرقصوا رقصتهم الرومانسيه على اغنيه جميله. والعيون تنقل بالنظرات اجمل كلام واجمل احساس.
"
93	"احساس اتنقل لكل اللى واقفين او قاعدين يتفرجوا. وهما بيعشوا معاهم جو الاغنيه.
"
94	"اغنيه بتعبر عن حب عاصم و بدور، وحب مدحت و نهال.
"
1	"- ماتتحركى يابت انتى هاتفضلى واجفه كده كتير
"
2	"- يخرب بيتك خضتينى
"
3	"قالتها نهال لصحبتها نوها اللى زقتها وهي بتتكلم
"
4	"نوها: اعملك ايه يعنى ما انتى اللى وجفتى مكانك ومش متحركه.
"
5	"نهال بسعاده كبيره
"
6	"- مش مصدجه نفسى. وفرحانه جوى يا نوها انى خلاص هاحجج حلم عمرى
"
7	"نوها بسعاده هي كمان: مش انتى لوحدك على فكره انا زيك برضو بس ياماما اتحركى بجى خلينا ندخل الكليه ونعيش الواقع.
"
8	"وقبل ماترد عليها وهي ماشيه الفون رن بتبص لقت نمرته
"
9	"- ودا عايز ايه ده؟!
"
10	"نوها: مين بيرن؟
"
11	"- استنى يا نوها خلينى ارد. قالتها وفتحت الفون
"
12	"- الو السلام عليكم
"
13	"- انتى فين؟
"
14	"- يعنى هاكون فين؟ انا في الجامعه طبعاً
"
15	"- انا مش منبه عليكى وجايلك انى هاجى اخدك بالعربيه واوصلك
"
16	"- وانا جولتلك متتعبش نفسك
"
17	"- انتى مالك اتعب ولا اتنيل. انتى ليه مابتسمعيش الكلام
"
18	"-...
"
19	"- مابترديش ليه؟
"
20	"- هاجول ايه يعنى؟ انت عايزنى اسمع الكلام ليه يادكتور؟ ماانا بجولك طلعت مع زميلاتى في السكن ماجيتش لوحدى يعنى
"
21	"-...
"
22	"- الو. الو
"
23	"- اجفلى يا نهال دلوك اجفلى
"
24	"قفلت معاه وشكلها اتغير فسألتها نوها
"
25	"- مالك شكلك اتغير ليه؟ ومين اللى كان بيكلمك اصلاً
"
26	"نهال: دا واد عمى الدكتور مدحت بيزعج معايا عشان جيت الجامعه ومستنتوش يوصلنى. اصلوا خايف ياستى اصلى بجيت مسؤله منه.
"
27	"- خايف عليكى.
"
28	"- ايوه ياختى خايف عليا. اعمل ايه بس في ابويا اللى ادالو النمره
"
29	"نوها وهي بتضحك: يابت. ياعنى ماكتيش عايزه تسمعى صوته!
"
30	"نهال بارتباك: لاه ماكتش عايزه اسمع صوته ولا عايزه منه مساعده انا جولتلك جبل كده انى مش هبص غير لمستجبلى وبس.
"
31	"نوها وهي مش مصدقه: يعنى انتى خلاص نسيتى حبك ليه
"
32	"- ايوه نسيت وياللا ياختى همى برجلك شويه خلينا نوصل ونشوف النظام ايه
"
33	"قالتها نهال لصاحبتها وهي بتسرع بخطوتها.
"
34	"كانت ماشيه مع نيره بلبس المدرسه وهي بتضحك وتهزر معاها فجأه نيره زغدتها في دراعها وغمزت لها بعنيها للى جاى يقرب منهم. بدور ارتبكت ومعرفتش تتصرف لما فجأه لاقته بقى قدامهم وبيمد لها ايدو. عشان تسلم
"
35	"بدور بارتباك وعنيها رايحه جايه مدت ايدها تسلم
"
36	"- انت ايه اللى جابك يا معتصم
"
37	"طيب سلمى زين الاول. ازيك يا نيره عامله ايه في الدراسه
"
38	"ردت عليه نيره وبعدها استئذنت تبعد شويه عنهم وتديهم فرصه يتكلموا.
"
39	"معتصم: هاكون جاى ليه يعنى جاى عشان اشوفك
"
40	"بدور بعصبيه: تشوفنى! انت مش خايف حد من ناسى يشوفك هنا تحصل نصيبه
"
41	"معتصم وهو بيضحك: تحصل نصيبه ليه مش خطيبك انا. ثم انتى السبب عشان مناشيفاها عليا دا انتى حتى التلفون بالعافيه بتردى عليا
"
42	"بدور وهي بتحاول تمسك اعصابها.
"
43	"- بجولك ايه يا معتصم انت تحمد ربنا انى برد عليك اساساً انت ناسى ان جدى حكم انى مافيش كلام تلفونات لحد مايحصل جواز وانا لولا زنك ماكنت رديت عليك اصلاً
"
44	"معتصم بسماجه: خبر ايه ياجمر هو احنا هانتبع كل اللى يتجال ياك
"
45	"بدور والغيظ اتملك منها: معتصم فوضها وامشى
"
46	"بت عمى واجفه في الشمس احسن تتعب
"
47	"معتصم: تتعب ايه هي لحجت تجف ولا احنا لحجنا نتكلم
"
48	"بدور وهي هاتنفجر من الغيظ: امشى يامعتصم امشى.
"
49	"معتصم بتناحه: ماشى ياجمر. الايام جايا كتير. سلام
"
50	"قالها ومشى و نيره رجعت تانى لصاحبتها
"
51	"- كان عايز ايه ده؟!
"
52	"بدور سكتت ومردتش. نيره كررت السؤال تانى
"
53	"بدور ردت بسرحان: انا مش عارفه عجلى كان فين ساعتها
"
54	"- انتى بتجولى ايه صوتك واطى
"
55	"- هه. سيبك انت مايهمكيش ياللا بينا
"
56	"قالتها بدور ل نيره بعد مافاقت من سرحانها وانتبهت ل نيره
"
57	"نهال ونوها كانوا قاعدين مكانهم في المدرج مستنين دخول الدكتور
"
58	"- السلام عليكم. ممكن اتعرف بيكم.
"
59	"انتبهت نوها للى بتتكلم
"
60	"- اهلا وسهلا انا نوها ودى نهال
"
61	"- اهلاً نوها اهلا نهال بسم الله ماشاء الله ايه الحلاوه دى
"
62	"ردت عيها نهال وهي مكسوفه
"
63	"- متشكره حضرتك
"
64	"البنت: متشكره انتوا من فين يابنات. قبل ماتتكلموا هاعرفكم بنفسى انا بثينه من هنا. المحافظه نفسها يعنى
"
65	"نوها: يعنى انتى من البندر بس احنا ياستى بلدنا بعيده عن هنا
"
66	"بثينه: بس ايه الحلاوه دى دا انتو بلدكم بتطلع ابطال
"
67	"البنات ضحكوا على هزارها وبعدين كملت نوها.
"
68	"- امال لو شوفتى اختها بدور كمان دى عنيها ماتعرفيلها لون اصلهم وراثه من امهم
"
69	"بثينه: ماشاء الله ربنا يبارك. ماتعرفوش مين داخل لنا
"
70	"البنات بصوت واحد: لا مانعرفش
"
71	"مااستنوش كتير لما الدنيا هديت ودخل الدكتور اللى اول ماشافتوا بثينه صفرت بصوت واطى جداً
"
72	"- ايه الدكاتره اللى تفتح النفس دى
"
73	"هى قالت كده وبصت على البنات منتظره ردهم لكنهم كانوا مسهمين مش ناطقين كلمه
"
74	"- ايه يابنات ماالكم؟!
"
75	"من اول مادخل المحاضره وهو بيدور عليها. وبمجرد ما لاقاها بقت عينه رايحه جايه عليها لدرجه خلت بثينه تاخد بالها. حاولت تنبه البنات بس هما مكناوش ناطقين بكلمه
"
76	"نهال كانت في دنيا تانيه مجموعة مشاعر على احاسيس متلغبطه معاها مابين الخوف والمفاجأه والاعجاب بحضوروا القوى وجاذبيته وهو بيشرح حاجات اول مره تحس بيها بالاضافه انه ماكنش راحمها من نظراته اللى بقت تتعود عليها.
"
77	"يدوبك خلص شرح وسمح للشباب والبنات بالخروج
"
78	"نهال وهي بتلم حاجتها فاجأه لقت رساله منه في الفون و نوها خادت بالها
"
79	"اتكلمت بثينه وهي بتلم حاجتها زى البنات عشان يخرجوا
"
80	"- انتوا مالكم ساكتين كده مابتردوش نهائى
"
81	"نهال مكانتش ناطقه كلمه لكن نوها هي اللى ردت
"
82	"- اصبرى بس انتى وانا هاجولك. وجهت كلامها ل نهال
"
83	"- روحى انتى معاه دلوكت واحنا هانستناكى في الكافتيريا
"
84	"هزت لهم بدماغها وهي متوتره وخرجت وسابتهم
"
85	"بثينه: تروح فين؟
"
86	"نوها: هاجولك
"
87	"- اتفضلى.
"
88	"قالها وهو بيفتح باب مكتبه عشان تدخل
"
89	"دخلت وهي بتغلى جواها من الغيظ وبنفس الوقت حاسه بالخوف
"
90	"- اجعدى. انتى هاتفضلى كده واجفه
"
91	"- لا اتفضل حاضرتك. اجعد انت انا مش عايزه اجعد.
"
92	"- ليه بجى وراكى ايه؟
"
93	"- ورايا البنات مستنينى عايزه اروحلهم.
"
94	"- بنات مين غير نوها البنتين التانين زميلاتك في السكن كلياتهم بعيده ولا صاحبتى تانى هنا.
"
95	"برقت بعنيها مش قادره تستوعب تطفله عليها ومعرفته الدقيقه لأى شى يخصها وبعدها اتكلمت
"
96	"- ممكن تجوللى انت ساحبنى وراك لحد هنا ليه؟
"
97	"ارتبك في البدايه وبعدين اتكلم
"
98	"- ااا انا كنت عايز اسألك. لو في حاجه مافهمتيهاش جوليلى عليها
"
99	"اتكلمت بعزة نفس: لا شكرا انا مش محتاجه مساعده.
"
100	"اتكلم بعصبيه: هو في ايه؟ الصبح ارن عليكى عشان اخدك معايا تمشى ولا تعبرينى ودلوكت بسألك لو في حاجه مش فاهماها وبتجولى مش محتاجه مساعده هو انتى ليه بتعندى معايا
"
101	"نهال وهي مرتبكه: انا مش بعند ولا حاجه انا بس مش عايز احملك همى وانت وراك مسؤليات كتيره
"
102	"اتكلمى بصوت اجش وحنين
"
103	"- حملينى ياستى ومايهمكيش انا راضى.
"
1	"- ميين؟
"
2	"قالها ياسين وهو مندهش ومتفاجئ. فرد عليه التانى.
"
3	"- وااه. بجولك نسمه ياجدى. ماعرفهاش!
"
4	"- لا ياسيدى عرفها، المهم انت متأكد من اختيارك ده!
"
5	"- طبعاً امال ايه؟ هو الكلام دا فيه هزار!
"
6	"سكت ياسين وبقى يضرب بعصايته عالارض. بنظره مش مفهومه وغامضه استفزت حربى.
"
7	"- مالك ياجدى سكت ليه؟ ماترد على كلامى.
"
8	"ياسين وهو بنفس الوضع
"
9	"- ياعنى عايزنى اجولك ايه؟
"
10	"- جولى انك موافج ياجدى؟ عشان تجف معايا.
"
11	"وتقنع امى وابويا.
"
12	"سكت شويه وهو باصص ل حربى و مضيق عنيه.
"
13	"بتفكير وبعدها اتكلم
"
14	"- جولى يا حربى ليه تتجوز نسمه وانت عارف انها عزبه؟!
"
15	"وبحماس غريب: واه ياجدى. انت هاتعمل زى امى وكلام الجهل دا كمان عن العزبه والفتايه. ايه ياعنى ان كانت عزبه ولا مطلجه؟ ثم انا مش اول واحد فتى يتجوز واحده عزبه.
"
16	"- خلصت كلامك!..
"
17	"ارتبك حربى من نبرته قبل مايرد: يعنى ايه؟
"
18	"ياسين وهو بيميل لقدام ويقرب منه.
"
19	"- طب لو جولتلك انها مخطوبه. وبس تخلص عدتها هاتتجوز على طول.
"
20	"- واه. هي لحجت؟، ثم مين دا كمان اللى خطبها بالسرعه دى؟
"
21	"ياسين وهو بيفرد كفوفه الاتنين في الهوا
"
22	"- انت مالك عاد مين؟ اهى اتخطبت وخلاص. وعشان تعرف. انا متأكد من كلامى. ها ايه رأيك بجى؟
"
23	"هز راسه بأحباط: يعنى هاجول ايه؟ كل شئ نصيب. وانا باينى ماليش نصيب.
"
24	"- بس ياض انت بطل كلامك ده.
"
25	"قالها ياسين بعصبيه وبعدها كمل.
"
26	"- ليه مالكاش نصيب؟ ياض دا انت ماكملتش 24 سنه يعنى اللى زيك يادوبك متخرجين من كلياتهم.
"
27	"ليه تضيجها على نفسك. والبنته ماليا الدنيا. ولو بصيت حواليك هتلاجى كتير.
"
28	"وبشعور بالاحباط متعاظم: الاجى فين ياجدى؟ وانا كل ما اختار واحده تروح لصاحب نصيبها.
"
29	"- عشان بتبص عالحلاوه وبس. مش بتدور عالى جلبك يتشعلج بيها.
"
30	"- عشج ياايه ياجدى والكلام الفاضى دى؟ انا عايز اتجوز. مش عايز واحب واتمعشج.
"
31	"- عشان اهبل. ياض متجفلش على نفسك. سيب جلبك هو اللى يختار لك.
"
32	"بعد ماقفلت الفون معاه وحفظت التعليمات كويس. راحت بخطوت خايفه على اؤضة النوم. اللى عمرها ما دخلتها غير في وجود العقربه زى مابتسميها. وهي بتأمر وتتحكم فيها. اول اما فتحت الباب. فوراً عنيها راحت عالدولاب ودا لانه كان من المحرمات. كل حته في الاؤضه حافظاها كويس ورتبتبها الا دا فهو الحاجه الوحيده اللى كانت بترتبها انتصار بأيدها.
"
33	"- اما شوف جواك ايه.
"
34	"قالتها وهي بفتح باب الدولاب بأيديها الاتنين. اول نظره شافت هدومها اللى معبيه الدولاب. وقفت بانبهار تقلب فيهم وتكلم نفسها
"
35	"- اه يانارى. لو اجدر اخدهم كلهم. بس معلش. خلينى دلوك اركز في اللى جياله.
"
36	"سابت الضرفه الكبيره الوسطانيه لما مالاقتش حاجه وبعدها راحت تدور في الارفف. فورا شهقت بفرحه كبيره لما لاقت صندوق كبير وعليه صندوق صغير في الرف الفوقانى من الضرفه الشمال. مسكت الصغير واللى لقيته مفتوح اساساً. عينها كانت هاتخرج من وشها وهي بتمسك وتقلب في الدهب اللى ياما شافته في ايد انتصار وقتلتها الحسره وهي نفسها تلبسه ولو مره واحده في حياتها.
"
37	"وبضحك غريب خارج منها وهي بتفرز فيه.
"
38	"- هه هه اخيراً هالبس واتمتع بيك. ههه ههه
"
39	"فونها رن بنمرته. فوراً ردت عليه وهي بنفس الحاله
"
40	"- ههه ههه انا لجيت الدهب يا زكى. وجاعد في يدى دلوك. كتير، كتير جوى يا زكى هه ههه.
"
41	"زكى بشده عشان تفوق: انت يابت ال، اصحى وفوقى مش وقت عبطك دلوقت. دورى عالفلوس واخلصلى قبل ماتصحى انتصار.
"
42	"قعدت تهز بدماغها واكنه واقف قصادها وهي بتتكلم.
"
43	"- حاضر يازكى. انا فاهمه بس انت متعصبش نفسك. عشان الصندوج الكبير اللى هنا دا باين عليه فيه الفلوس
"
44	"جز على اسنانه وهو بيصرخ فيها بصوت عالى
"
45	"- ومستنيه ايه ياغبيه. اخلصى افتحيه وطلعى اللى فيه
"
46	"ردت بارتباك: بس دا مجفول بالجفل يا زكى!
"
47	"مسح بكفه ايده الخشنه على وشه وهو بيحاول يهدى نفسه: اتصرفى يانيلة النيله. دورى على مفتاحه او اكسريه. المهم انك تخلصى بسرعه قبل مفعول المنوم مايروح وتصحى انتصار وتعلقك بعديها.
"
48	"- ايييه؟!، واترزع في الفجر التانى. حالاً هاخلص وجيالك على طول يا زكى.
"
49	"خلصت المكالمه بقلب بيرجف من الخوف لاتصحى انتصار ويحصل اللى قال عليه. راحت على ادراج التسريحه دورت فيها. لاقت المفتاح قاعد في درج لوحده. شكت انه يكون هو. فورا جربته عالقفل ولحسن حظها فتح وشافت اللى فيه. المره دى مسكت نفسها وهي بتأجل اى فرح او سعاده لبعدين ان شالله حتى تبقى رقص بيهم. المهم انها تخلص.
"
50	"فتحت شنطة هدومها الخفيفه. فضت فيها صندوق الفلوس والدهب فوقيه ولبست عبايتها الخروج بسرعه وخرجت من الاؤضه. لقت المذكوره لساها مرميه عالكنبه وفي سابع نومه قربت منها وسحبت الخواتم من صوابعها. والاسوره من ايدها وهي الفرحه مش سايعاها وقبل ماتسحب رجلها وتمشى لمحت الفون الغالى بتاع انتصار مرمى تحتها.
"
51	"- ياحلاوتك. طب انا كده اخاف عليك لاتتبهدل في الشنطه. طب اها!
"
52	"قالت الاخيره وهي بتحط الفون في عبها. بعد ما اتلبخت في البدايه، مشت بعدها وهي بتميل يمين وشمال بخطوتها واكنها بترقص من الفرحه
"
53	"خرج حربى من المندره. محبط وفكره سارح في كلام جده بعد الجلسه اللى خاضها معاه. فوجئ بيها عند باب البيت الكبير بتفتح فيه عشان تخرج. وبصوت جهورى وبزعيق
"
54	"- رايحه فين دلوك يابت؟
"
55	"اللتفتت مخضوضه عالصوت وبعدين كشرت في وشه وهي بترد.
"
56	"- ايه بت دى كمان؟
"
57	"قرب منها وهو بيبحلقلها والغضب على وشه.
"
58	"- انا مش منبه عليكى جبل كده وجايل. مافيش طلوع في الليل.
"
59	"حطت ايدها في وسطها وهي بتتكلم
"
60	"- وانت مالك بجى ان كنت اطلع ولا مااطلعش؟
"
61	"وبغضب اشد: اتعدلى يا نيره. بدل ما اعدلك.
"
62	"- ننننعم. ليه ان شاء الله.
"
63	"بدور اللى نزلت جرى عالصوت صرخت بصوت عالى عشان توقفهم: جات عشان تاخد المذكره. ياواد عمى.
"
64	"خرج ياسين عالصوت. زى ماخرجت نعمات و صباح. وبصوت عالى.
"
65	"- في ايه؟ ايه اللى حصل؟
"
66	"نيره بصوت عالى: تعالى ياجدى وشوف سى حربى دا كمان. بيزعجلى من غير سبب.
"
67	"بص على جده يكلمه بعد ما زغرلها بعينه
"
68	"- اسمع ياجدى. البت دى انا منبه عليها. مافيش طلوع في الليلالى و...
"
69	"- قطعت نيره كلامه: بت لما تبتك
"
70	"لكنها فوجئت بجدها وهو بيزعق: لمى لسانك يا نيره. واد عمك عنده حج. كان واجب تجدمى شويه. لو مع المغرب حتى!
"
71	"حربى بعصبيه: ولا كمان مع المغرب. المسافه لبيت عمى طويله يعنى توصل على كده العشا!
"
72	"بدور بسرعه عشان تلم الموضوع: معلش ياواد عمى. انا لو ابويا جاعد كان وصلها.
"
73	"- خلاص يا بدور. هاوصلها انا. اخلصى يابت مدى جدامى.
"
74	"نيره بعصبيه: تانى بت. طب مش مجدمه يا حربى ولا ماشيه معاك نهائى بس.
"
75	"ياسين بزعيق وشده: تبعى واد عمك يا نيره وانت يا حربى. بلاش تجولها بت. وياللا بجى اطلعوا انتو الاتنين وفوضوها.
"
76	"نيره دبت عاللارض من الغيظ قبل ماتلف وتخرج. و حربى لف شاله وخرج وراها على طول.
"
77	"صباح ل ياسين: هو ايه اللى حصل يابوى.
"
78	"ابتسم ياسين بخبث قبل مايرد عليها وهو راجع عالمندره تانى.
"
79	"- خير يابتى خير.
"
80	"واقف مستنيها على بدايه طريق الزراعات ومتابع معاها في الفون. اول اما لمح العربيه اللى ركباها بتقرب وهاتوقف. جرى عليها يمسك الشنطه من قبل ماتكمل هي نزول من باب العربيه.
"
81	"خدها وعلقها على كتفه وبعدها مد ايدوا يمسك ايدها عشان يساعدها من غير كلام. انتظر شويه تبعد العربيه. وبعدها فتح جزء صغير من الشنطه يشوف اللى فيها. عينه برقت مع لمعة الدهب اللى انعكست عليه. وبسعاده غمرته.
"
82	"- حمد لله عالسلامه ياقلبى.
"
83	"فوقيه اللى انتظرت رد فعله. ابتسمت بزهو وتفاخر
"
84	"- اطمنت يا زكى وجلبك فرح.
"
85	"زكى وهو بيمسكها من ايدها يمشى بيها بعد مارجع الشنطه تانى لكتفه: انا فرحتى بيكى ياقمر.
"
86	"- بس الشنطه كانت تجيله يا زكى وانا كنت عايزاك تيجى تساعدنى في شيلها.
"
87	"- عايزانى ادخل بلدكم والناس تعرفنى عشان اتحبس يا فوفه.
"
88	"- بعد الشر عليك يا زكى. ايه ده؟ انت واخدنى على فين؟ دا مش طريجنا.
"
89	"قالتها وهي بتوقف بعد اما لاقيتوا ساحبها بعيد عن الخط المستقيم اللى بتمشى فيه دايماً ناحية عشته.
"
90	"مسكها من ايدها تانى وهو بيتكلم بوش مخطوف.
"
91	"- يانهار اسود. انتى عايزه شلة العيال اللى بتشرب كل يوم عند الترعه ياخدوا مننا الفلوس والدهب ويرمونا انا وانتى في الترعه.
"
92	"اتكلمت وهي حاسه بالخوف والقلق
"
93	"- بس الطريج دا ضلمه يا زكى.
"
94	"وبلهجه مقنعه: ماتخافيش ياقلبى وانا معاكى. بس انتى شغلى كشاف تليفونك وانا كمان هاشغل كشاف تليفونى. وان شاء الله نوصل بسرعه.
"
95	"بقى طول الطريق يحكى ويهزر معاها و يسليها بالكلام الجميل وهي مخها بيدور في الف حكايه و نفسها بقى الطريق دا يخلص وتخلص هي من الخوف والشك اللى بقى قابض على قلبها.
"
96	"وقف فجأه ووقفها: بس اوقفى هنا دقيقه يافوفتى.
"
97	"فوقيه وهي متفاجئه: في حاجه يا زكى؟
"
98	"ضرب الكشاف على وشها قبل ما يتكلم برومانسيه.
"
99	"- فوقيه. انا نفسى اشكرك اوى عالى عملتيه معايا.
"
100	"بابتسامه وفرحه: تشكرنى ليه يا زكى؟ مش انت جولت انا وانتى واحد.
"
101	"زكى بضحكه صفرا: فعلا واحد ومايقبلش القسمه على اتنين. قالها وهو بيطعنها في معدتها بمطوه كان مخببها في البنطلون.
"
102	"شهقت بألم وهي بتحط ايدها على الطعنه اللى باغتها بيها على غفله منها. وبعدها كرر الطعنات. وهي ولا حول ليها ولاقوه. اترمت عالارض
"
103	"بعد ماخلص ومسح مطوته بمنديل ورق وبعدها رجعها تانى في الجيب الورانى.
"
104	"وبصوت خارج بصعوبه والم بشع سوا كان جسمانى او نفسى: ليه كده يا زكى حرام عليك.
"
105	"نزل مقرفس على رجليه يسحب التليفون من ايدها ويقلع من ايديها دهب انتصار. وهو بيردد
"
106	"- معلش بقى يافوفتى. اصلك كنتى هاتبقى شوكه في ضهرى وانا بقى عايز اتنقل لمستوى تانى. انتى مالكيش مكان فيه. سلام يافوفه.
"
107	"مشى وسابها تتألم على النجيله في وسط الزرع بعد ماسحب الفون وافقدها قدرة انها توقف على رجليها بعدة الطعنات اللى خدتها. هي بقى في وسط الامها واحساسها بقرب الاجل. اتحاملت على نفسها عشان تخرج فون انتصار من عبها واللى افتكرته بس وقتها. بعد ما اتأكدت انه مشى. لعله يكون الامل الاخير ليها. ولانها ياما شافت انتصار وهي بتفتحه فكانت حافظه العلامه السهله لفتحه.
"
108	"رجعت بدور تحاول تانى الاتصال ب عاصم بعد ماقاطعتهم نيره بزيارتها المفجأه
"
109	"عاصم: اخيرا يا بدور. كل دى حكاوى مع نيره.
"
110	"بدور: حكاوى دا ايه! دا كان في عركه مغفلجه هنا.
"
111	"عاصم: مين اللى اتعرك عنديكم؟
"
112	"بدور: نيره وحربى
"
113	"عاصم: نيره وحربى! ليه؟!
"
114	"بدور: اصل الحكايه اا، استنى اشوف مين بيرن عليا
"
115	"شهقت مخضوضه لما شافت الرقم وهي بتكلمه
"
116	"- اللحج يا عاصم. انتصار بترن عليا!
"
117	"عاصم اللى قام من فرشته منصوب بجزعه رد عليها بعصبيه: بترن عليكى ليه العجربه دى. وهي تعرف نمرتك منين؟
"
118	"بدور وهي خايفه: معرفش يا عاصم بس انا اساساً نمرتى عنديها من ساعة خطوبة ولدها. حمد لله الرنه خلصت!، قالتها بارتياح.
"
119	"عاصم بغضب: وانتى ايه اللى يخليكى تخافى منها؟!
"
120	"بدور: معرفش يا عاصم. اصلها اول مره تعملها من ساعت مافركشنا الخطوبه و، يامرى يا عاصم. دى رنت تانى.
"
121	"عاصم واللى بقى يخرج دخان من كتر الغضب وبعصبيه وزعيق: افتحى عليها وانا معاكى عالسكه. عشان لو غلطت بحرف واحد اكون مربيها.
"
122	"بدور بخوف: لكن يا عاصم...
"
123	"عاصم بأمر: اخلصى يا بدور.
"
124	"نفزت امره بخوف وفتحت عليها وهو بيسمع معاها المكالمه.
"
125	"بدور بخوف: الو. انتى عايزه ايه؟!..
"
126	"الطرف التانى وبصوت يكاد يكون مسموع: ايوه ياست بدور تعالى اللحجينى.
"
127	"بدور رجعت تتأكد من النمره وهي مستغربه الصوت و عاصم كمان: انتى مين؟
"
128	"الطرف التانى على نفس الوضع: اللحجينى انا بموت وجولى لاهلك يلحجوا زكى جبل مايهرب بفلوس ابوكى والدهب اللى سرجهم لما حرج البيت.
"
129	"بدور حطت ايدها على بوقها تكتم الشهقه و عاصم اللى كل خليه فيه بقت نافره وعلى اهبة الاستعداد
"
130	"وبصوت عالى وعصبى: زكى مين يابت؟!
"
131	"بدور كمان ودموعها نازله: جولى يا فوقيه. دا عاصم اللى معايا عالخط. يبجى مين زكى ده؟!
"
1	"كالعاده في اول جمعه في الشهر. راجح واخواته كانوا بيلموا ولادهم والستات ويروحوا يقضوا يوم الجمعه مع بعض كلهم في البيت الكبير عند الجد ياسين
"
2	"كانوا بيهلوا افراد وجماعات مع بعض و صباح بترحب بيهم بنفس ودوده وفرحانه.
"
3	"محسن ومراته وولاده وصلوا، اول ناس وبعدها وصل سالم واسرته وابنه عاصم اللى اول ماشافه حربى اشتعلت ما بينهم حرب النظرات
"
4	"وصل بعد كده عبد الحميد و راضيه مراته.
"
5	"وولاده رائف و نيره والمفاجاه كانت وصول مدحت معاهم.
"
6	"صباح صرخت بصوت عالى. لما شافته لابس جلابيه بلدى. وهو اللى بقالوا سنين ملبسهاش. كل اللى في البيت خرجوا على حسها. مدحت حس بالاحراج جداً.
"
7	"- حرام عليكى ياعمتى صحيتى الميتين بحسك
"
8	"صباح وهي بتحضنه وتكبر: فرحانه بيك ياروح عمتك
"
9	"بسم الله ماشاء الله عليك ياحبيبى تملى العين وتفرح الجلب
"
10	"وبصوت عالى وشهقه. اوعى تكون امك سابتك تطلع من غير ما تبخرك.
"
11	"راضيه: ودى برضوا هاتفوتنى. بخرته وبخرت اخواته كمان
"
12	"مدحت: خبر ايه ياجماعه. انتوا ليه مكبرين الموضوع كده
"
13	"الجد ياسين: تعالى ياولدى سلم عليا وسيبك من كلام الحريم ده
"
14	"مدحت وهو بيجرى يبوس ايد ياسين
"
15	"- سامحنى ياجد مخدتش باللى منك
"
16	"الجد ياسين وهو بيضربه بكفه على دماغه
"
17	"- ماخدتش بالك. ليه انا كيس جوافه بابن الفرطوس
"
18	"مدحت بضحكه عاليه جلجلت: ياجدى ماينفعش العمايل دى معايا. انا دكتور محترم.
"
19	"ياسين وهو بيضربه تانى بكفه على كتفه
"
20	"- وانت هاتكبر عليا ياض
"
21	"مدحت وهو بيبوس كفه ويضحك: معاش ولاكان اللى يكبر عليك ياجدى.
"
22	"حربى: مش بعاده ياعنى يادكتور. ايه. انت رجلك خدت على البلد وحنيت تانى ولا ايه
"
23	"عاصم: وماله مايحن لبلده يا حربى وانت زعلان ليه؟
"
24	"حربى: وانا ايه اللى هازعلنى بجى ياعم انت؟
"
25	"مدحت: اهدوا ياجماعه انتوا هاتعملوها مشكله!
"
26	"رائف وهو بيضحك بخبث: ياسلام باجدعان دا احنا هانشوف ايام زى الفل.
"
27	"حربى: تجصد ايه يا رائف؟
"
28	"رائف ضحك وماتكلمش. لكن محسن هو اللى شخط في ابنه
"
29	"- خبر ايه ياض انت. هو انت جاى تتعرك مع ولاد عمك
"
30	"رائف ببرائه: سيبوا ياعمى. انا مسامح
"
31	"وبخبث بيطل من عنيه: انا مسامحك يا حربى مسامحك ياواد عمى
"
32	"الجميع ضحك خصوصا وهما شايفين نظره حربى اللى اتغاظ اوى من رائف، عاصم اتكلم بصوت واطى: الله يخرب مطنك ياشيخ. انت شيطان.
"
33	"فجاه انتبه لصوت صباح وهي بترحب ب راجح اخوها و نعمات مراته عينه اتعلقت بالباب وهو شايفهم بيدخلوا فرد فرد. دخلت هي بابتسامه جميله
"
34	"خلت قلبه يرفرف
"
35	"عكس مدحت اللى فضل مستنى دخول نهال ومدخلتش رغم ان عيلتها كلها دخلت و صباح قفلت الباب وهي مدخلتش
"
36	"راجح واسرته بيسلموا على الجميع. وقبل ماينطق مدحت سأل رائف وهو عينه على مدحت
"
37	"- البت نهال ماجاتش ليه؟
"
38	"مدحت من غير تفكير وبحده: بت!
"
39	"جاوبت بدور: بجى الدكتوره نهال يتجلها بت
"
40	"رائف بسماجه: مهما كبرت هتبجى بالنسبالى البت نهال
"
41	"مدحت: ما تلم نفسك ياض انت
"
42	"عاصم بضحكه ماليه وشه: صلوا عالنبى ياجدعان. هو احنا اتحسدنا ولا ايه بس
"
43	"وجمب ودان مدحت امسك نفسك شويه. اخوك باينه فهم وبيستفزك
"
44	"مدحت وهو بيدوس على اسنانه وبصوت واطى
"
45	"- انا مش عارف الواد طالع بارد لمين
"
46	"عاصم ضحك و مدحت ماقدرش يستنى
"
47	"- ياعنى مجاوبتيش يا بدور هي ليه نهال مجاتش معاكم.
"
48	"بدور وهي متفاجأه: نهال كانت جايه معانا بس جابلت واحده ووجفت معاها. جالتلى روحى انتى جدامى وانا جايه وراكى
"
49	"مدحت بصوت واطى: واحده مين؟!
"
50	"خرج الشباب يقعدوا في الجنينه والستات. دخلوا المطبخ يساعدوا صباح.
"
51	"هديه مرات محسن: يعنى مجولتيش يا نعمات ايه اللى خلاكم تفشكلوا الخطوبه مع واد العمده
"
52	"نعمات بضيقه: امر الله ياحبيبتى وكل حاجه نصيب
"
53	"سميحه: احسن حاجه عملتوها. دا واد جليل الحيا ويستاهل الضرب على نفوخه.
"
54	"راضيه: عندك حج يا سميحه دا عبد الحميد
"
55	"لما حاكلى على اللى عملوا الواد ده عند المدرسه مع بدور كان نفسى اروح اديلوا باللى في رجلى.
"
56	"بجى احنا عليتنا ملاهاش سعر ابن ال...
"
57	"هديه: هي غلطه من الاول. لما وافجنا بيه. واحنا من امتى بنتتنا بتطلع بره العيله اصلاً
"
58	"الكل باصولها باستغراب
"
59	"سميحه بعدائيه: جصدك ايه ياسميحه.؟
"
60	"هديه بتحدى: جصدى اللى انتى فهمتيه يا سميحه.
"
61	"نعمات اتخضت من اسلوبهم و صباح شخطت فيهم.
"
62	"- ما تبس منك ليها انتى وهى
"
63	"هو لسه عدى يومين على فسخ الخطوبه عشان تتكلموا في الكلام البارد ده
"
64	"نعمات: جوليلهم يا صباح. دا احنا لسه مافوجناش
"
65	"صباح: عندك حج ياحبيبتى. الا صحيح. مش بعاده يعنى يا راضيه ماتتدخليش معاهم
"
66	"قالتها صباح باستغراب
"
67	"جاوبت راضيه بانبساط: وانا مالى بالكلام ده ياحبيبتى
"
68	"صباح: انا مستغرباكى يا راضيه صراحه
"
69	"راضيه: وتستغربينى ليه بس!
"
70	"دخلت نهال بيت جدها تنده على جدها او عمتها.
"
71	"خرجت لها صباح من المطبخ
"
72	"- ايوه يا نهال انا جتلك اها
"
73	"قالتها وهي خارجه من المطبخ وبتنشف ايدها بالفوطه لكنها اتسمرت لما شافت اللى واقفه جمبها
"
74	"صباح وهي بتشبه: اهلا وسهلا. ااا انتى رضوانه
"
75	"هزت لها الست بدماغها و نهال هي اللى جاوبت
"
76	"- ايوه هي ياعمتى.
"
77	"صباح بارتباك: يااهلا وسهلا ياحبيبتى دى الدار نورت
"
78	"بعد ما رحبت بيها وقعادتها مسكت نهال على جمب وبصوت واطى
"
79	"- هو فيه ايه بالظبط. ودى جبتيها كيف؟
"
80	"نهال: بعدين ياعمتى بعدين هاجولك. هو جدى فين دلوك
"
81	"صباح شاورت بايدها: جوا في المندره مع عمامك
"
82	"نهال سابتها وراحت على طول على المندره
"
83	"وصباح رجعت عالمطبخ لقت حريم اخواتها واقفين على باب المطبخ وكأنهم فرقة استطلاع وبتراقب الوضع. اول ماقربت منهم. شدوها من ايدها
"
84	"سميحه: هي دى رضوانه يا صباح؟!
"
85	"راضيه: طبعاً هى. هو انا هاتوه عنيها
"
86	"هديه: وانتى تعرفيها منين
"
87	"راضيه: فاكراها من وانا عيله صغيره
"
88	"نعمات: هي مين رضوانه دى؟
"
89	"صباح: جولى لبتك اللى جايباها واعرفى منيها. عرفتها كيف؟
"
90	"هديه: حجه دى عجوبه. دا بجالها زمن طويل من ساعة مااتجوزت وبعدت عن بلدنا
"
91	"صباح: اموت واعرف هي ايه جابها عندينا
"
92	"ياسين. بعد ما وشوشته نهال في ودانه
"
93	"- كدابه!
"
94	"راجح: هي جالتلك ايه البت دى يابوى؟
"
95	"نهال بارتباك: ماجولتش حاجه عفشه يابوى بالعكس
"
96	"سالم: يعنى جولتى ايه يابتى خلى جدك مسهم كده
"
97	"ياسين بلهفه: مفيش حاجه. خليكم انتوا وانا هاشوف اللى بره واجيلكم.
"
98	"قالها وشد نهال من ايدها وخرج بيها على طول
"
99	"عبد الحميد: هو مين اللى بره؟!
"
100	"محسن: الله اعلم
"
101	"ماصدقش نفسه اول ماشافها بعد ماخرج من المندره على طول قال ل نهال بصوت واطى
"
102	"- ينصر دينك
"
103	"ضحكت بخفه نهال وبعدين اتكلمت بجديه
"
104	"- ايوه ياجدى بس انا جايباها. وانا جيلالها انك هتجف جنبها وتجيبلها حجها هي وبتها
"
105	"ياسين بحماس: ايوه صح. خلينى اروح اشوفها
"
106	"قرب منها واتنحنج بصوت مسموع عشان تاخد بالها
"
107	"وفعلا. ظبطت طرحتها
"
108	"- السلام عليكم.
"
109	"قالها وهو بيمد ايديه عشان يسلم
"
110	"مدت ايدها وردت عليه: اهلا بيك ياحج ياسين
"
111	"نهال خدت بالها من جدها اللى سهم.
"
112	"- اتفضلى اجعدى ياخاله رضوانه واحكى لجدى كل حاجه حصلت.
"
113	"بعد ماقعدت راضوانه: والله انا مكسوفه، وخايفه لاجبلكم احراج لو اتدخلتوا
"
114	"نهال وهي بتتكلم وبتزعد جدها بخفه عشان يتكلم
"
115	"- ماتجوليش كده يا خالتى رضوانه. دا انا جايباكى بنفسى
"
116	"ياسين بعد مافاق: ايوه صح زى ما جالت نهال. بس انتى احكيلى كل اللى حصل.
"
117	"فى الجنينه الشباب والبنات. كل مجموعه كانوا مع بعض. رائف بيحكى مع حربى اللى عينه ماتشالتش من على بدور اللى قاعده في جمب تانى هي و نيره
"
118	"عاصم كالعاده. فضل يلف شويه بالحصان في الوسع وكل فتره يرمى نظره ل بدور وهي كمان كل فتره ترد بابتسامه جميله
"
119	"وكانها لغة حوار مابينهم
"
120	"مدحت كان قاعد بينفخ وهو بيكلم نفسه.
"
121	"- ماشى يا نهال يعنى انا جاى والفرحه مش سايعانى عشان اشوفك واقضى وجت حلو معاكى و تجوليلى رأيك فيا وانا لابس الجلابيه
"
122	"وانتى ولا هامك ولا معبرانى. ماشى
"
123	"قعد جمبه عاصم لاقاه بيربع ايديه و بينفخ.
"
124	"- ايه ياعم الدكتور.
"
125	"مدحت: نعم ياعم عاصم عايز ايه؟
"
126	"عاصم: مش كده. ياواد عمى. اهدى شويه.
"
127	"انت مبينها جوى واخوك الشيطان. دا واخد باله.
"
128	"مدحت: اسم الله عليك انت ياعاجل. دا انت مشيلتش عينك من على المحروسه بتاعتك.
"
129	"عاصم بضحك: وااه يا مدحت. اشحال ماكانت حبيبة الجلب السبوع كله معاك. لحجت توحشك
"
130	"مدحت بضيقه: سيبنى في حالى ياعم
"
131	"عاصم رد عليه بضحكه
"
132	"- يا نيره انتى و بدور. تعالوا انتوا الاتنين ساعدوا معانا نحضر السفره
"
133	"دى كانت صباح. اللى ندهت والبنات ردوا عليها وقاموا معاها
"
134	"مدحت نده عليها قبل ماتمشى
"
135	"- عمتى
"
136	"صباح: ايوه ياروح عمتك. عايز حاجه
"
137	"اتنحنح قبل مايتكلم: اا هي نهال لسه مجاتش.
"
138	"صباح: مين اللى مجاتش. دى بجالها ساعه جاعده جوه مع جدها
"
139	"رضوانه وهي بتمسح دموعها: هو دا كل اللى حصل ياابو سالم. يعجب اى حد الكلام ده
"
140	"ياسين بحمقه مبالغ فيها: ابن ال، دا انا هاربيه. ان ماخليته يعرف ان الله حج مبجاش انا
"
141	"نهال وهي بتضحك جوا نفسها.
"
142	"- الكلام يكون براحه ياجدى. انت مش حمل ذبحه صدريه
"
143	"ياسين بانفعال وهو بينهت من العصبيه
"
144	"- اصل الواد حرجلى دمى يابتى.
"
145	"- مين ده اللى حرج دمك ياجد.
"
146	"شهقت نهال بصوت واطى لما شافته بالجلابيه البلدى وبان اوى من نظرتها الاعجاب وهو خد باله وهو بيقعد
"
147	"الجد ياسين: جوز بتها ياولدى. واد الفرطوس. ضربها وزمجها ودلوك ابن ال، مش عايز يديها حجها ولا يديها عفشها. انتى تحطى في بطنك بطيخه صيفى. بتك تبجى زى بتى وانا بنفسى حاجفله الواد المشجلب ده
"
148	"رضوانه: متشكرين ياحاج. عن اذنكم بجى ادوبك امشى عشان اوصل البلد جبل الجمعه
"
149	"ياسين: تروحى ليه؟ اجعدى اتغدى معانا.
"
150	"رضوانه: تعيش ياحاج. اصلى سايبه البنته لوحديهم. عن اذنكم بجى
"
151	"صباح: استنى ياخاله رضوانه انا جايه معاكى اخلى حد من الشباب يوصلك
"
152	"رضوانه: مفيش داعى يابتى
"
153	"صباح: لا والنبى لايمكن
"
154	"ياسين هايتكلم وهو بيقوم مسكته نهال تقعده تانى وهي بتوشوشه بصوت واطى
"
155	"- خلاص بجى كفايه. انت ماصدجت
"
156	"مسك نفسه عنها بالعافيه لحد اما خرجت رضوانه وهو بيبصيلها بعيظ. وبعدها على طول مسك العصايه
"
157	"- مين دا اللى ماصدج يابت الل...
"
158	"نهال جريت من جمبه تستخبى في مدحت وهي واقعه على نفسها من الضحك
"
159	"- هههه اللحجنى ياواد عمى
"
160	"مدحت وهو بيحوش ياسين وبيضحك على ضحكها
"
161	"- هههه صلى على النبى ياجدى هي عملت ايه بس.
"
1	"راجح وهو مش مستوعب: مخطوبه! ومخطوبه لمين ان شاء الله وابوها مايعرفش.
"
2	"مدحت من غير تفكير: انا ياعمى. وخطبتها من جدى
"
3	"راجح بصرخه: من غير ابوها مايعرف
"
4	"ياسين وهو بيحاول يهديه: ياولدى هو كلمنى من فتره طويله بس انا اللى كنت مأجل
"
5	"راضيه: اهدى يا راجح دا واد عمها وطلبها من جدها يعنى في بيتها
"
6	"راجح: لكن دا بيجول خطيبها من جبل ماياخد موافجتى، ماليش جيمه انا على كده.
"
7	"مدحت بهدوء شويه: ياعمى ماتزعلش منى انا بس كنت متعصب لما عرفت ان البارد ده اتجدم ل نهال وانا جايلوا انها مخطوبه
"
8	"نعمات: خلاص يابو ياسين. دا واد عمها اللى طالبها مش خد غريب
"
9	"راجح ل نهال: وانتى يا سنيوره ساكته ليه. مش عوايدك يعنى. يكونش انتى كمان عارفه
"
10	"نهال نزلت عينها في الارض وسكتت
"
11	"راجح بانفعال: ياصلاة النبى. دا على كده انا اخر من يعلم
"
12	"ياسين: خبر ايه يا راجح. هو انت شوفتهم اتجوزوا.
"
13	"راجح بعصبيه: ماهو دا اللى ناجص كمان، جومى يا نعمات. جومى يا بدور خلونا نمشى.
"
14	"بدور: نمشى فين يابوى؟
"
15	"راجح: نمشى بلدنا ياغندوره ولا نسيتى ان وراكى مدرسه
"
16	"بدور: فيها ايه ياعنى لو غبت يومين دى ثانوى زراعى يعنى. مش ثانويه عامه
"
17	"راجح وعينه برقت من الغيظ: وتغيبى ليه اساساً. ما احنا اتطمنا على واد عمك وخلاص
"
18	"بدور: لاه يابوى. لسه لما يجوم على رجله هابجى اتطمن مش دلوجت.
"
19	"سميحه بفرحه: جدعه يا بدور. ماخلاص يا راجح سيبها تجعد لها يومين تطمن على واد عمها
"
20	"راجح: وتجعد ليه؟ ايه لازمة جعادها اساساً.
"
21	"بدور بجرأه غير متوقعه: لازمتوا انى خطيبتوا. ماهو خطبنى من جدى زى مدحت. ماخطب نهال.
"
22	"الكل تنحوا. عاصم بقى مش مصدق ودانه. و سميحه كان نفسها تقوم تزغررط. و نهال بقت تبصلها اكنها كائن براسين، و رائف و راضيه و نيره و مدحت و نعمات بقوا مستغربين اما هديه كانت بتغلى من الغيظ.
"
23	"الجد ياسين بقى يراجع في نفسه ويحاول يعصر في دماغه ان كان عاصم كلمه ولا لأ
"
24	"راجح بقى اتعصب بزياده وهو بيبص على والده بعتب
"
25	"- ماتجوزهم احسن من ورايا يابوى.
"
26	"ياسين وهو مرتبك مش عارف يكدبها ولا يصدقها
"
27	"- ياولدى ماتخدتش كل حاجه كده بعصبيه انا بجولك دا كلام. واهم حاجه رأيك
"
28	"راجح بهدوء وزعل: رأيى فين يابوى. الاول بيجول خطيبتى والتانيه بتجول خطيبى. يبجى فين رأيى.
"
29	"عاد، ياللا يا نعمات خلينا نروح والمحروسه خليها مع اختها تطمن على خطيبها
"
30	"قامت نعمات تمشى معاه لكن قبل مايخرجوا من الاؤضه نده مدحت: استنى ياعمى
"
31	"لفله راجح يشوفه: نعم عايز ايه تانى ياواد اخوى
"
32	"مدحت بتصميم: جبل ماتطلع من المستشفى بلغ ردك ل يونس بالرفض
"
33	"نهال بسرعه: لا يابوى ماتبلغش حد انا لسه ما جولتش رايى
"
34	"مدحت بعصبيه وهو بيحاول يستوعب: ماجولتيش رأيك!
"
35	"راجح: انا لا هاجول ولا احزن. انا ماشى وفايتهالكم خالص، ياللا يا نعمات. خلينا نحصل الجطر
"
36	"وبعدها خرجوا على طول
"
37	"ياسين وهو بيمشى عشان يحصله: هاتخسرونى ولدى ياولاد الفرطوس
"
38	"مدحت اللتفت ل نهال وبقى يتقدم منها وهو نفسه يخلص عليها ولا يخنقها باايده: تعالى هنا. سمعينى هاتجولى رأيك في مين؟
"
39	"هى اترعبت من نظرته فرجعت عند رائف اللى اتصدرلوا وهو بيضحك
"
40	"استنى يا مدحت هي اكيد بتهزر.
"
41	"مدحت وهو بيصرخ فيها و رائف ماسكه قدام نظرات هديه المتغاظه وضحك البقيه حتى عاصم ماكانش قادر يمنع نفسه من الضحك على جنان الاتنين.
"
42	"- هاتفكرى في مين يابت ردى عليا.
"
43	"نهال وهي بتحاول تمثل القوه لكن بتترعش من جواها منه: جولى حكاية مها الاول وانا اجولك.
"
44	"مدحت وقف متسمر من المفاجأه و راضيه بعد ماكانت بتضحك اتخضت كمان وضحكتها وقفت على بوقها
"
45	"رائف اللتفت لها يسألها: انتى عرفتى منين حكايه مها؟
"
46	"نهال: يعنى صح في حكايه اها زى ماسمعت
"
47	"مدحت بصوت واطى يخوف: سمعتى من مين؟
"
48	"نهال بخوف: مش لازم تعرف؟ انتى جولى الكلام دا صح ولا لاه وبس
"
49	"راضيه: لا يابتى انتى جوليلنا مين اللى جالك عشان نعرف نرد عليكى
"
50	"نهال: انتو جاوبونى وبس، مالكوش دعوه باللى جالى.
"
51	"مدحت: مالناش دعوه، طب تعالى بجى عشان اعرف منك. واجولك
"
52	"قالها وهو بيشدها من ايدها بحركه سريعه وخارج بيها
"
53	"نهال وهى بتحاول تخلص ايدها منها وتوقفه.
"
54	"- سيب يدى. انتى واخدنى واريح فين
"
55	"وقف فجأه قبل مايتكلم: انتى مش عايزه تعرفى حكاية مها، هزت بدماغها تجاوبه، كمل هو. يبجى تيجى معايا وانا افهمك، قالها وشدها تانى يخرج بيها.
"
56	"بدور بخوف: يامرارى احسن يعمل فيها حاجه
"
57	"رائف وهو بيضحك: هايعمل فيها ايه يعنى هايموتها
"
58	"نيره: اخويا الدكتور العاجل. اتجن ياما. منك لله يا نهال طيرتى عجل اخويا
"
59	"قالتها وضحكوا كلهم فكمل عاصم على كلامها و عينه على بدور.
"
60	"- معلش اصله حبها. والحب يعمل اكتر من كده
"
61	"بدور اتكسفت ونزلت عينها و هديه ازادات غيظ من جواها.
"
62	"ياسين وهو بيوقف راجح في طرقة المستشفى: استنى ياولدى. انت هاتعمل زى العيال الصغيرين
"
63	"راجح: انا برضو يابوى اللى عجلى صغير.
"
64	"ياسين: ايوه عجلك صغير لما تزعل من الكلام ده. يعنى انا ماليش كلمه في جوازهم
"
65	"راجح وهو بيمسك نفسه من الغيظ
"
66	"- يابوى انت عارف زين انا اجصد جلة التعبير. مش كلمتك
"
67	"ياسين: طب وحصل ايه بس لكل ده.
"
68	"راجح: ابوى انت عارف زين. انا زعلان من ايه بلاش تلف وتدور عليا، سيبنى امشى دلوك يابوى.
"
69	"سابوا ياسين وهو عارف ومتأكد ان معاه حق.
"
70	"كانت حاسه قلبها هايوقف من الخوف وهي شايفاه بيقفل باب المكتب قدامها وبيتقدم بخطوته بهدوء يخوف. اتكلمت وهي بتظهر شجاعه مزيفه
"
71	"- انت بتجفل باب المكتب. وبتبصلى كده ليه
"
72	"مدحت بهدوء يشيب: انتى خايفه ليه. دا احنا حتى هنتفاهم دلوك
"
73	"نهال: نتفاهم على ايه؟ انت جولى حكاية مها وخلصنا على كده.
"
74	"مدحت وهو بيقعد: ياشيخه، بس كده، حاضر يا نهال اجولك حكاية مها بس على شرط انك تجوليلى مين اللى جالك على الموضوع ده من الاساس
"
75	"قلبها وقع في رجليها لما شافته قلب الموضوع عليها
"
76	"فسكتت ومعرفتش ترد عليه
"
77	"مدحت: اممم. سكتى ليه؟
"
78	"نهال بارتباك وهي بتفكر في حل: اااا، انا عارفه الموضوع ده من زمان بس افتكرت النهارده
"
79	"مدحت بسرعه في الرد: كدابه!
"
80	"نهال: كدابه ليه ان شاء الله.
"
81	"قام فجأه وهو عينه في عينها قبل مايتكلم.
"
82	"- عشان الموضوع ده ماحدش يعرفه غير امى و رائف وابويا نفسه مايعرفش يبجى عرفتى انتى منين!
"
83	"عينه في عينها والمسافه قريبه قوى مابينهم وهي مش قادره تنطق بحرف. لانها واثقه انها لو نطقت وقالت يونس هايقلب الدنيا فوق دماغها
"
84	"- انتى ليه عايز تعرف اللى جالى؟
"
85	"مدحت وهو على نفس المسافه: زى انتى ماعايزه تعرفى حكاية مها ويمكن اكتر.
"
86	"نهال بقلة حيله: خلاص مش عايزه اعرف.
"
87	"- خلاص يبجى تروحى تتصلى بعمى حالا وتبلغيه بموافجتك على واد عمك ورفضك للزفت اللى اسمه يونس
"
88	"قالها وهو بيقعد بأريحيه وهي الغيظ كان هايخلص عليها منه، لفت تخرج وهي بتبرطم مع نفسها بصوت واطى
"
89	"- ماشى يا مدحت ابجى جابلنى لو نفذت اللى في مخك. هاااا، ياااماااا
"
90	"شهقت مخضوضه لما لاقته فجأه قدامها وبيمسكها من ايدها. حاول يمسك ضحتكه بالعافيه اللى ظهرت اثارها على وشه قبل مايتكلم: بتبرطمى بتجولى ايه؟
"
91	"وهى كمان مسكت ضحتكها: ماجولتش حاجه. انا بس باستغفر.
"
92	"ساعتها الضحكه اللى على وشه وسعت اكتر وهو بيكلمها
"
93	"وبيرسم الجديه: طب امشى نفذى اللى جولت عليه
"
94	"نهال بأدب: حاضر.
"
95	"قالتها وهي خارجه بخوف منه ومن جنانه
"
96	"- حج ياسين، عامل ايه عاصم؟
"
97	"اللتفت ياسين بعينه يشوف اللى بيكلمه: رضوانه!
"
98	"اتقدمت تسلم عليه هي وبنتها
"
99	"ياسين: اهلا. اهلا. تعبتوا نفسكم ليه بس؟
"
100	"نسمه: برضوا دا كلام يا عم ياسين دا واجب علينا.
"
101	"ياسين: حتى لو كان يابتى المسافه بعيده. محدش مالاوم عليكم.
"
102	"نسمه: وااه ياعم ياسين هو احنا جايين غشان اللومه
"
103	"رضوانه: عامل ايه عاصم دلوك؟
"
104	"ياسين: تعالوا معايا شوفوه بنفسكم واطمنوا عليه
"
105	"رضوانه وهي ماشيه معاهم: ربنا ما يحرج جلب حد على ضناه
"
106	"ياسين بصله بشفقه وهو بيرد عليها: ياااارب.
"
107	"كانت خارجه من عنده وبتاكل في نفسها من الغيظ. اللى ماقدروه ربنا يريحها بكلمه. فالح بس يفرض شخصيته عليها ويحكم ويتحكم. وهي ملهاش حق تعرف حاجه عن ماضيه ولا حبه القديم. اظاهر ان نظرتها الاولى فيه كانت صح لما قالت عليه رجعى. فجأه لاقتها قدامها واقفه مع شوية ممرضات
"
108	"قربت منها لاقتها مندمجه معاهم وبتسألهم عن بعض الحالات.
"
109	"وبتديهم تعليمات ينفذوها. نهال كانت واقفه متنحه مركزه فيها وبتفحصها من فوق لتحت وهي بتكلم نفسها
"
110	"- حلوه. لا وطويله مناسبه لطوله ولبسها حلو. عنده حج يعجب بيها، وبتتكلم بحراوى. بينها مش صعيديه. ياترى سابتوا وغدرت بيه ولا ايه اللى حصل مابينهم وخلاهم اتفرجوا. طب هما لسه بيحبوا بعض.!
"
111	"- حضرتك عايزه حاجه؟
"
112	"نهال فاقت من سرحانها ترد على بتكلمها: هاا.
"
113	"البنت الممرضه: بجولك عايزه حاجه؟ عشان جاعده بجالك فتره جاعده ساكته جمبينا
"
114	"نهال: ااا. انا كنت عايزه الدكتوره
"
115	"اللتفت لها تكلمها بصوتها الناعم: عايزه تسألى على حاجه
"
116	"نهال: هو انتى الدكتوره مها؟
"
117	"- ايوه انا الدكتوره مها انتى عايزه تسألى على ايه بقى؟!
"
118	"كان مندمج في الاوراق اللى قدامه لما لقى واحد فتح الباب من غير استئذان وبيقف قدامه بنظرات مريبه من غير ماينطق بكلمه.
"
119	"يونس ببرود: اهلا يا مدحت، مش بعاده يعنى تدخل من غير استئذان انت عايز حاجه. اؤمرنى!
"
1	"كان ساكت وبيبص بعنيه بس ومية فكره بتدور في دماغه عن البنى ادم دا اللى قاعد قصاده و يونس بمنتهى البرود بيتكلم
"
2	"- هاتقضل كده تبصلى وانت ساكت كتير!
"
3	"خرج مدحت من سكوته عشان يرد على يونس بسؤال
"
4	"- مالك ومال نهال يا يونس؟
"
5	"يونس بضحكه سمجه: ايه دا. انت عرفت. انا كنت ناوى اقولك بس.
"
6	"قاطعه بعصبيه: بس ايه؟ انا مش جايلك انها مخطوبه!
"
7	"يونس وهو بيقوم من مكانه: اه. صحيح انت قولت. بس انا سألت والدها وطلعت مش مخطوبه. وانا لما طلبتها. والدها رحب
"
8	"مدحت: رحب باايه؟!
"
9	"يونس: بجوازى من بنته؟
"
10	"مدحت: يمكن. بس دا كان جبل مايعرف.
"
11	"يونس: يعرف بأيه؟!
"
12	"مدحت: يعرف ان واد عمها طلبها لجواز. يعنى هايبحى احج من الغريب
"
13	"راحت الضحكه السمجه من يونس وهو بيسأل - - يعنى ايه؟!
"
14	"مدحت بتحدى: يعنى انا. واد عمها. طلبتها للجواز. وفي الحاله دى. لو حتى انت خطبتها فهى بجت من حجى. دا عرفنا. وانت غريب وماتعرفش.
"
15	"يونس وهو مسهم ل مدحت: حتى لو هي مش موافقه
"
16	"مدحت: وانتى عرفت منين انها مش موافجه
"
17	"يونس: انا بسأل؟
"
18	"مدحت: وااه. احنا هناخد وجتنا كله في اسئله. اجيبلك من الاخر. ملكش دعوه ب نهال يا يونس لأنها بجت خطيبتى. ماشى.
"
19	"مها وهي ساكته منتظره رد من نهال اللى اتبرجلت. نفسها تخرج اللى في قلبها وتسألها مباشر عن مدحت: وعلاقتها بيه لكن صوت العقل في دماغها هو اللى وقفها عن جنانها
"
20	"- انا كنت عايزا اسألك؟
"
21	"- ايوه عايزه تسألينى في ايه؟
"
22	"- ف، اه. حالة عاصم، اخباروا ايه؟
"
23	"مها بتفكير: عاصم مين؟
"
24	"نهال: عاصم اللى كان في العمليات امبارح. ابن عم الدكتور مدحت!
"
25	"مها وهي بتبصلها بتركيز: وانتى تقربى ايه ل عاصم ولا مدحت
"
26	"نهال وهي بترفع راسها وتمد بدقنها: انا ابجى خطيبة الدكتور مدحت.
"
27	"مها بعدم تصديق: انتى خطيبة مدحت. وهو من امتى خاطب اصلاً؟
"
28	"نهال باستغراب: ايوه خطيبته. ايه مش عجباكى.
"
29	"مها: وانا مالى تعجبينى ولا متعجبنيش. ثم انتى بتسألينى ليه عن الحاله؟ ماتسألى خطيبك الدكتور
"
30	"استفزتها اوى بأسلوبها المتعجرف فحاولت تسيطر على اعصابها
"
31	"نهال: ماانا سألتوا وفهمنى كمان عن حالته بس انا كنت عايزه اعرف منك اكتر
"
32	"مها وهي بتلم اوراقها: معلش بقى. انا مش فاضيه اشرحلك وافهمك.
"
33	"قالتها ومشت. سابت نهال وهي بتبصم بالعشره من جواها انها لسه بتحبه. بس ياترى هو كمان مازال بيحبها ولا لأ.
"
34	"عاصم ل بدور وهي قاعده قريبه منه بعد ما خرج رائف مع والدته و نيره يروحهم و سميحه سحبت هديه عافيه على البلكونه عشان تسيبهم براحتهم
"
35	"وبصوت دافى اتكلم: انتى متأكده من قرارك
"
36	"بدور وهي بتهز دماغها بموافقه وبصوت واطى وكسوف: ايوه
"
37	"عاصم: يعنى الكلام اللى سمعته وانا بفوج من الغيبوبه كان من جلبك يا بدور
"
38	"بدور وهي بترفع نظرها ليه: انت شايف ايه؟
"
39	"عاصم وهو عينه في عينها وكأنه بيقراهم.
"
40	"- انا، اناعينى عمرها مشافت حد غيرك. يا بدور
"
41	". انا اصعب يوم مر عليا في دنيتى كلها كان يوم خطوبتك على معتصم كنت حاسس كأن روحى بتتسحب منى بالبطئ. حاولت كتير اشيلك من جلبى وتفكيرى لكن ماجدرتش. لدرجة انى فكرت اتجوز جبلك عشان اجطع الامل.
"
42	"بدور عنيها برقت ونست كسوفها: انت بتتكلم جد يا عاصم.
"
43	"عاصم: بجد يا بدور. ولولا خناجتك انتى مع معتصم كان زمانى دلوك متجوز نيره بجلب ميت
"
44	"بدور من غير ماتدرى: يابت ال، يا. نيره.
"
45	"عاصم بضحكه وانبساط: بتشتميها ليه؟ هي ايه ذنبها بس. دى حتى ماتعرفش حاجه
"
46	"بدور بشراسه: يعنى انت فكرت فيها
"
47	"عاصم وهو بيحاول يسيطر على ضحكته: يخرب عجلك يا بدور. انا بجولك ايه بس من الاول هههه.
"
48	"ياسين وهو بيفتح الباب: وااه. دا انت بتضحك. يبجى رايج على كده. خلاص ياجماعه اتطمنوا ولدنا زين ان شاء الله
"
49	"قالها وهو داخل و رضوانه وبنتها وراه.
"
50	"خرجت سميحه هي و هديه عالصوت لقوا رضوانه وبنتها داخلين مع ياسين. على طول راحوا عليهم يرحبوا بيهم
"
51	"اما ياسين فقرب من عاصم و بدور وبصوت واطى: بتورطونى ياولاد الفرطوس. وتتخطبوا على جفايا
"
52	"عاصم هايتكلم: يااجدى...
"
53	"وقفه ياسين بأشاره وبنفس الصوت الواطى
"
54	"- جد مين ياسهون انت وهى. طب ماكان من الاول. معلش حسابكم معايا بعدين
"
55	"بدور بااحراج وصوت واطى: انا اسفه ياجدى
"
56	"ياسين: خلى اسفك لبعدين ياختى، مش وجته الكلام دلوك.
"
57	"مدحت وهو بيقفل شنطته وخلاص خارج. فجأه لاقاها بتستأذن تدخل
"
58	"- مساء الخير. ممكن كلمه
"
59	"مدحت: مساء الخير!، نعم
"
60	"سكتت شويه وبعدين اتكلمت: انت صحيح خطبت؟
"
61	"مدحت وهو بيقعد: رغم انى مستغرب معرفتك. بس اه فعلا انا خطبت
"
62	"مها وهي بتنزل على الكرسى بصدمه: يعنى البنت مبتكدبش لما قالت انك خطيبها.
"
63	"مدحت وهو مستغرب: بنت مين؟ ايه دا معجوله يكون نهال وصلتلك!
"
64	"مها: ليه يا مدحت؟ بعد ماخلاص بقيت حره وقولت ان احنا ممكن نرجع لبعض و...
"
65	"مدحت وهو بيمسح على وشه وبعدها وقفها باشاره من ايده: لو سمحتى. ماتتدماديش في احلامك
"
66	"مها وهي بتمسك دموعها: احلامى انا وحدى يا مدحت وانت.
"
67	"مدحت بمقاطعه: انا ايه؟، لو سمحتى. دا كان موضوع واتجفل.
"
68	"مها: انت ايه يااخى. للمره التانيه هاتبقى السبب في بعادنا عن بعض.
"
69	"مدحت وهو بيحاول يمسك اعصابه: لو سمحتى اسمعينى، ممكن، اولا هي كانت مره واحده ودى كانت جبل ماتتجوزى الدكتور عزيز لكن بعد مااتطلجتى ورجعتى تانى انا مفتكرش انى اديتك عشم او اى امل اننا نرجع لبعض عشان يبجى في مره تانيه. يعنى انتى بالنسبالى تجربه وعدت خلاص. بحلوها بمرها. فهى عدت
"
70	"مها بدموع نازله بحرقه: انت بتنتقم منى يا مدحت يعنى صابر الوقت دا كله وجاى دلوقتى تتجوز.
"
71	"مدحت وصبره نفد: لا حول ولا قوة الا بالله. ياستى انا مالى ومالك. عشان انتجم ولا انيل. يعنى انتى لو مكنتيش اتطلجتى كنت انا هافضل مستنيكى.
"
72	"مها وهي بتقوم بصعوبه: اظاهر ان مافيش فايده من الكلام، انا اسفه، ان كنت ازعجتك بس احب افكرك مره تانى انك انت اللى سبنتى في الاول.
"
73	"مدحت هز براسه يوافقها: حاضر
"
74	"وقبل ماتخرج من الباب. اللتفت تانى تكلمه.
"
75	"- ااه وياربت تقول للهانم خطيبتك ماتجيش تسألنى عن حاجه تانى لأن انا مش غبيه عشان مفهمش غرضها، قالتها وبعدها خرجت على طول.
"
76	"مدحت وهو بيبتسم مع نفسه عليها وفي نفس الوقت متغاظ منها: اعمل ايه بس معها المجنونه دى
"
77	"صباح وهي داخله بسرعه وصوت عالى
"
78	"- عاصم ياحبيب عمتك. يا غالى ياواد اخوى.
"
79	"عاصم وهو هايموت من الاحراج من عمته اللى دخلت هاجمه تبوس وتحضن فيه: خلاص ياعمتى. انا زين ورايج اها.
"
80	"صباح بانفعال: رايج فين ياحبيبى. كسر يده اللى عمل فيك كده
"
81	"ياسين: خبر ايه يابت. مش تسلمى الاول عالناس
"
82	"صباح وهي بتتكلم وعينها عالجميع: معلش ياجماعه
"
83	"سامحونى. كيفك يا هديه الف سلامه لولدك يا سميحه وانتى ازيك يا رضوانه.
"
84	"رضوانه بابتسامه: زينه ياحبيتى. بس انتى كنتى فين يعنى.
"
85	"صباح: كنت مسافره عند بتى المتجوزه في اسكندريه وتوى ما راجعه، سمعت الخبر من الناس في البلد. ونار جادت فيا. ماستريحتش غير وانا مخليه السواج اللى جابنى ياخدنى تانى عشان يجيبنى المستشفى
"
86	"سميحه: طب وعلى كده بتك رايجه وزينه
"
87	"صباح وهي بتقعد: اسكت يابوى. دا الدنيا اتغيرت خالص في اسكندريه ولا عيال بتى اللى كبروا. دا انا معرفتش حد فيهم. بجوا عرايس وعرسان. كبروا البت معاهم.
"
88	"ياسين: واحشونى والله. ونفسى البت تاجى وتجيب عيالها اشوفهم
"
89	"صباح: وهي كمان نفسها تشوفك يابوى وتجيبلك عيالها تشوفهم. دى هاتموت على البلد وناسها.
"
90	"ياسين: ربنا يجيبها بالسلامه ان شاء الله
"
91	"هديه: طب وانتى ماشوفتيش حد من خواتك
"
92	"صباح: شوفت سالم و محسن وسلمت عليهم جبل ما اداخل. مين البنيه الحلوه دى؟
"
93	"رضوانه: دى بتى نسمه اللى كانت متجوزه في البلد عنديكم.
"
94	"صباح: بسم الله ماشاء الله. دا انتى زى العسل ياحبيبتى وخساره فيه العفش ده
"
95	"نسمه وهي بتبتسم بكسوف: تسلمى ياخاله ربنا يخليكى.
"
96	"سالم وهو داخل بيخبط على الباب بيستأذن في الدخول
"
97	"ياسين: ادخل ياولدى، انتى معاك حد تانى غير اخوك
"
98	"محسن: ايوه يابوى عبد الرحيم داخل معانا.
"
99	"ياسين: واه. عبد الرحيم. ادخل ياولدى. دا انت في مجام عاصم دلوك
"
100	"عبد الرحيم وهو داخل وعينه في الارض: السلام عليكم
"
101	"عاصم: اهلا يا عبد الرحيم اتجدم ادخل.
"
102	"عبد الرحيم وهو داخل عينه وقعت على نسمه بالصدفه. لكنه نزل عينه في الارض تانى وكمل طريقه عند عاصم وبعدها سلم عليه وقعد قصاده
"
103	"سالم: ايوه يابوى، دا غلاوتو عندى دلوك في غلاوة عيل من عيالى. البطل ده
"
104	"رضوانه بصوت واطى: هو مين عبد الرحيم ده وايه حكايته.
"
105	"سميحه بنفس الصوت: ماهو دا اللى نجد عاصم وشاله على كتفه. انا هاحكيلك.
"
106	"فضلت تحكى سميحه عن عبد الرحيم وشجاعته لما انقذ ابنها وشهامته معاهم. و نسمه تبصله بعيون اعجاب وهو كذلك كان بيتكلم مع عاصم ويرمى نظراته لها
"
107	"معتصم وهو بيبص يمين وشمال بخوف وهو رايح يقابل الراجل اللى جاى يقابلوا برا بيتهم
"
108	"- انت ايه اللى جابك هنا ياغبى؟
"
109	"البلطجى: ما انت اللى خايف تيجى تجابلى في مكانا المعروف عند الجهوه اللى غرب البلد
"
110	"معتصم بعصبيه: وتيجى ليه اساساً.
"
111	"- جرا ايه ياسى معتصم انت عايز تاكل حجنا ولا نسيت اتفاجنا. وعايز ماتديناش عرجنا
"
112	"معتصم: عرجكم دا ايه. اشحال ان ماكان كسركم
"
113	"البلطجى: كسرنا لوحدينا. ماانت اول واحد كسرلك مناخيرك ولا انت ما عندكمش مريات.
"
114	"عاصم بانفعال: انت هتتماجلت عليا ياكلب انت. انت ناسى انا واد مين.
"
115	"البلطجى: بجولك ايه. انا مش عايز رط كتير. انا عايز فلوسى دلوكت. كفايه الكشوفات اللى كشفناها انا واخويا عند الدكاتره بعد العركه مع اللى كان عاملى فيها هركليز دا كمان
"
116	"معتصم بارتباك: انا ممعايش دلوكت غير دول. خد صرف نفسك بيهم انت واخوك
"
117	"قالها وهو بيطلع من جيوبه اوراق من الفلوس. البلطجى وهو بيمسك في الفلوس ويعدهم
"
118	"- ههاى. انت هاتضحك عليا بالملاليم دول. انت تدخل دلوكت تجيبلى بجية الفلوس فاهم ولا لاه.
"
119	"معتصم بارتباك زياده: اروح فين انا ابويا لو عرف هايبهدل الدنيا
"
120	"البلطجى بعدم تصديق: يعنى ابوك على كده مايعرفش، امممم، طب اسمع بجى الخلاصه
"
121	"منى. بكره تاجيلنا ومعاك الفلوس اللى باجيه. والا هاتشوف منينا اللى مايعجبكش واصل. ماشى ياحيلتها
"
122	"معتصم وهو عينه على اللى ماشى قدامه وبصوت واطى
"
123	"- حيلتها في عينك يابن ال، ان ماكنت ربيتك مابجاش انا.
"
124	"قالها وبعدين دخل. ومن الناحيه التانيه اتحرك اللى كان مستخبى في حته ضلمه ورا شجره قديمه. وسمع كل الكلام اللى اتقال.
"
125	"- مين الواد العفش اللى كان مستنيك بره
"
126	"دا اللى قالته انتصار واللى بالصدفه شافت البلطحى مع ابنها
"
127	"معتصم بتوتر مكشوف: دا الواد البلطجى اللى كان معايا في العركه مع عاصم ياما
"
128	"انتصار باستغراب: وهو ايه اللى يجيبوا عندك. مش خلاص الموضوع تم وخلصنا
"
129	"معتصم بارتباك: ماهو عايز فلوس تانى باجى حجه.
"
130	"انتصار: وانت مش ادتلوا حجه كامل ولا اا، اوعى تكون صرفت الفلوس اللى ادهالك ابوك ياوكلهم
"
131	"معتصم: انا ادتلهم النص وجولتلهم النص التانى بعد مايخلص الموضوع.
"
132	"انتصار بريبه: طب وبعدين ادتلهم الفلوس ولا صرفتها ياعين امك
"
133	"معتصم: اتصرفوا في لعبة جمار في الجهوه ودلوك ابن ال، عايز الفلوس وانا ممعاييش.
"
134	"انتصار وهي بتشوح بايدها قدامه: جاتها خيبه اللى عايزه خلف. غور من وشى دلوك، انا هاتصرفلك في الفلوس بس ماتجولش لابوك واياك اياك تصرفهم تانى. ساعتها هاسيبك لابوك يتصرف هو معاك.
"
135	"معتصم بفرحه: تسلميلى ياما. دايما ساترانى
"
136	"انتصار: اياكش بس يطمر ويجيب فايده معاك، مع انى اشك.
"
137	"مدحت وهو سايق وبيضحك: ياعنى على كده. جدى بيتحلفلك انتى و عاصم يا بدور
"
138	"نهال واللى كانت قاعده في الكرسى اللى جمبه و بدور في الخلف.
"
139	"- تستاهل. عشان تتبلى تانى على جدى
"
140	"بدور: يعنى اعمل ايه؟ ما انا كان نفسى اجعد عشان اطمن اكتر على عاصم
"
141	"مدحت ببشاشه: جدعه يا بدور. عاصم لايمكن ينسهالك دى
"
142	"بدور بهيام: هو يستاهل كل حاجه حلوه
"
143	"مدحت ل نهال: سامعه ياللى تعبانى معاكى.
"
144	"نهال: انا برضوا اللى تعباك، ولا انت اللى عامل زى البير وغويط.
"
145	"مدحت بدراما: والنبى يارب صبرنى. والنبى
"
146	"بدور وهو بتضحك: الله يكون في عونك ياواد عمى.
"
147	"نهال بتكشيره: انتو اتفجتوا عليا. ماشى يا بدور خليه ينفعك. على العموم احنا وصلنا.
"
148	"مدحت وهو بيوقف العربيه: مش كنتوا نمتى الليله دى عندى في الشجه مع عمامى
"
149	"بدور وهي نازله: متشكرين ياواد عمى بس انا عايزه اجضى الليله هنا مع البنات صحاب نهال.
"
150	"نهال: وانا عندى محاضرات مهمه بكره ومش عايزه اتأخر، وقبل ماتنزل مسكها مدحت من ايديها يوقفها ويسألها
"
151	"- لكن انتى عرفتى مها ازاى
"
152	"نهال وهي مخضوضه: ميين مها...
"
153	"مدحت: ايوه مها عرفتيها ازاى؟!
"
154	"سكتت ومعرفتش ترد باايه. كل الحجج هربت منها
"
155	"رائف وهو داخل البيت وبينوره: الحمد لله اخيرا وصلنا. انا هموت وانام
"
156	"قالها وهو بيرمى المفاتيح وبيقعد بتعب عالكنبه.
"
157	"راضيه اللى دخلت وراه هي و نيره: سلامتك ياولدى. ادخل اتسبح انت وانا ححاضرلك لجمه تاكلها وبعدين نام براحتك
"
158	"نيره: مين ياما اللى هايحضر. انا كمان تعبانه وعايزه انام
"
159	"راضيه: تعبانه ليه ياختى كنتى شجيانه في الغيط.
"
160	"رائف اللى غمض عينه وهو قاعد عالكنبه وراسه مريحها للخلف: سيبيها ياما البت دى. مش عايز حاجه من خلجتها. انا اساسا جعان نوم، فجأه الفون رن
"
161	"رائف وهو بيخرجه بالعافيه من جيبه. اتعدل على طول اول ماشاف النمره
"
162	"رائف: الوه. ايو يا حربى ايه الاخبار
"
163	"حربى: انا عرفت مين اللى ساعد معتصم في العركه مع عاصم
"
164	"رائف بتركيز: مين يا حربى. انت تعرفهم. وعرفت ازاى.
"
165	"حربى: شوف ياعم رائف. انا كلمت جدك وهو دلوك ركب عشان يرجع البلد يعنى كده ساعتين تلاته تلم نفسك وتيجى عشان نعرفوا هانعمل ايه. وسلام بجى
"
166	"رائف: سلام يا حربى ياواد عمى، هاااانت.
"
1	"احيانا العند بياخدنا لمناطق بعيده اوى عن اللى رايداه قلوبنا. ومهما حاولنا نتجاهل مشاعرنا. عيونا بتفضح اللى جوانا.
"
2	"معظم الحضور كانوا مندمجين مع العرسان ورقصتهم الرومانسيه البديعه. هو بس اللى كانت نظرته في ناحيه تانيه خالص. عينه كانت عليها وهي بتتمايل بحالميه مع نوها و بثينه. مندمجين مع الاغنيه ومع خطوات العرسان. مجموعة مشاعر ملخبطه. شعور بالغيظ مع اعجاب بيحاول ينكره بكل مافيه. ورغبه بتزيد جواه في انه يروح يسحبها بالقوه ويقعدها. بدال المسخره اللى هي عملاها.
"
3	"- شيل عينك شويه من على البنته. نظراتك مكشوفه.
"
4	"قالها ياسين بخبث وهو بيشاور بعنيه ل حربى اللى اتفاجأ من كلام جده فرد بعدائيه
"
5	"- يعنى عاجبك ياجدى عمايل بت ولدك. وهي لابسه المحزق وشغاله تتمايل ولا هممها نظرات الناس
"
6	"ياسين وهو بيبصله بطرف عينه.
"
7	"- وانت مالك؟ كنت ابوها انت ولا اخوها!
"
8	"ضغط على شفته بغيظ من رد جده المحرج. لكن عينه اشتعلت من جديد وهو شايف المدعو وائل بيقرب منها وبيضحك ويهزر معاها ساعتها ماعرفش يسيطر على لسانه.
"
9	"- طب يعنى عاجبك دلوك الهزار الماسخ مع اللى اسمه وائل ده كمان. اللى كل شويه الاجيه يتلزق عنديها هي والبنته.
"
10	"ساب الفرح والعرسان بعد ما عدل قعدته وبقى مواجه ل حربى وبنظره حاده
"
11	"- وما يهزر معاها. انت ايه دخلك؟ مش يمكن عاجباه يااخى. وعايز يتجوزها.
"
12	"- يتجوزها!، الكلمه خرجت مع انتهاء الاغنيه ورجوع العرسان تانى لأماكنهم.
"
13	"قالها مصدوم وعينه بتتحرك ناحية نيره والمدعو وائل. وبعدها كمل بغباء.
"
14	"- يعنى هو هاسيب بنات اسكندريه ويتجوز نيره!
"
15	"ياسين بنظره اربكته.
"
16	"- خليك انت كده ارميلها دبش بلسانك كل ماتشوفها. بس ماترجعش تندم لما تلاجيها راحت منك.
"
17	"بلع ريقه بتوتر وكأنه بينفى عنه تهمه
"
18	"- ايه اللى انت بتجوله دا ياجدى. وانا مالى بيها اساساً!
"
19	"- خلاص انت حر.
"
20	"قالها ببساطه وهو بيرفع كتفه وينزله بلامبالاه. قبل ما يرجع تانى في قعدته ويتابع الفرح. سابه للظنون والفكر. وهو بيفترض انه حقيقه.
"
21	"وعند العرسان في الكوشه بعد ماقعدوا في اماكنهم ابتدت تدخل عليهم افواج من الاهل والاحباب يباركوا ويهنوا. فضلوا العرسان واقفين يجى ساعه كامله يستقبلوا التحيه والسلامات.
"
22	"عاصم وهو بيقعد وبيفتح زارير البدله. لاحظ نظرتها
"
23	"- ايه مالك بتبصيلى كده ليه؟
"
24	"بدور بابتسامه عريضه
"
25	"- اصل شكلك حلو جوى بالبدله يا عاصم.
"
26	"رفع لها حاجبه مع ابتسامه ماليه وشه
"
27	"- بجا انا شكلى حلو. امال انتى ايه!
"
28	"قال الاخيره وهو بيغمز بعيونه. ضحكت اكتر وهي بتحذره: بطل تغمزلى. هتبان في الكاميرا.
"
29	"عينه راحت عالكاميرا وبعدين رجعت تانى تطوف عليها للمره الالف. وهو مش مصدق ان حلم عمره بقت من نصيبه. لا وكمان حبها ليه باين في عيونها.
"
30	"- ياعنى انتى بتنكشينى. وبعدين تجوليلى كاميرا.
"
31	"ماشى يا بدور. خلى الغمز بعدين
"
32	"هى كان ردها ضحكه كبيره وبتحاول تداريها.
"
33	"وعند مدحت اللى كان بيصالح نهال
"
34	"- خلاص بجى. فكى التكشيره دى وصالحى حبيبك.
"
35	"نهال وعنيها باصه لقدام وبتتجنب نظراته
"
36	"- يعنى عايزنى انا كمان اصالحك. بعد مازعلتنى واحرجتنى جدام اختى وجوزها.
"
37	"- والله انتى عارفانى بغير. وجوز اختك دا زودها معاكى فلازم بجى تعزرينى
"
38	"نست الفرح والناس وهي بتبصله مستغربه
"
39	"- على فكره هو دايماً كده هزاره معايا. لأنه معتبرنى اخته وانا شايفاه زى اخويا. انت بجى تجرص على يده بعصبيه. كان عامل ايه هو يعنى؟!
"
40	"جاوبها هو بكل بساطه.
"
41	"- والله انت عارفه حبيبك بيغير عليكى من الهوا يعنى عودى نفسك.
"
42	"الكلام وقف على لسانها. مش عارفه ترد عليه وهو بابتسامه جميله وهو بيقرب اكتر منها بنظراته الجريئه.
"
43	"- ايه!، عندك رأى تانى؟
"
44	"بعدت بوشها وهي بتحاول تمنع ضحكه على وشك الظهور بتحدى
"
45	"- برضوا مش حاصالحك.
"
46	"- خلاص اصالحك انا.
"
47	"شهقت وهي بترجع لورا. لما لاقته فجأه قرب اوى بوشه منها. قبل ماتكلمه مخضوضه
"
48	"- انت هاتعمل ايه؟
"
49	"كلمها ببرائه: بصالحك ياقلبى واللى هايشوفنا هايفتكرنى بجولك كلمه في ودانك.
"
50	"المره دى ما قدرش تمنعها وهي بتكلمه
"
51	"- هههه والنعمه انت مالكش حل.
"
52	"وعلى طرابيزه قريبه بتضم مجموعه من افراد العيله. واصحاب نهال. نوها وبثينه كانوا بيشاورولها كل دقيقه وعلى اى حاجه تافهه و نيره بتشاركهم وتشاور لصاحبتها هي كمان
"
53	"بثينه: قوليلى يا نيره مين الجدع دا اللى كل شويه يجى يكلمك ويهزر معاكى.
"
54	"- انت جصدك على وائل؟
"
55	"- وكمان اسمه وائل دا قريبك من انهى ناحيه
"
56	"نيره وهي بتشاور بصابع ايدها على الجهه التانيه من الطرابيزه الكبيره.
"
57	"- شايفين الست الحلوه دى اللى جمب عمتى صباح
"
58	"اهى دى تبجى بنتها اللى متجوزه في اسكندريه. ودا وائل ابنها اكبر ولادها
"
59	"بثينه: اها. بس واضح انه معجب بيكى.
"
60	"نيره: معجب بيا انا ليه يعنى؟
"
61	"بثينه: ايوه يابنتى. دا باين اوى من نظرته.
"
62	"- مش لوحده! الجدع اللى هناك ده برضو. عينه ماتشالتش من عليكى من اول الفرح.
"
63	"قالتها نوها وهي بتشاور بعنيها على حربى
"
64	"عدلت رقابتها تانى مكشره بعد ما اللتفتت وشافته
"
65	"- ياخيا افتكرى حاجه عدله. دا تلاجيه عايز يتخانج معايا.
"
66	"بثينه مستغربه: يتخانق. كده من غير سبب.
"
67	"نيره: ايوه من غير سبب. هو كده!
"
68	"كلام جده مع تصرفات المدعو وائل دا اللى مشالش عينه من عليها. خلته ينفخ مدايق. ساب القاعه وخرج يشم هوا. فوجئ بابن عمه بلال واقف لوحده وبيشرب سيجاره وعينه في نقطه بعيده في الفراغ سارح وشارد فيها. قرب منه يكلمه.
"
69	"- واجف لوحدك بتعمل ايه ياباشا؟!
"
70	"اللتفت يرد عليه متفاجئ
"
71	"- بتجول حاجه يا حربى.
"
72	"حربى وهو بيقرب منه وبيضحك
"
73	"- اللى واخد بالك؟!، سرحان في ايه ياعم بلال؟!
"
74	"نفخ دخان من سيجارته وهو بيلتفت تانى للنقطه البعيده: يعنى هاكون في ايه بس؟! في الدنيا الغريبه. تسافر. تبعد. وترجع في لحظه تفتكر كل وجعك واكنه كان امبارح.
"
75	"- وجع ايه ياواد عمى اللى فكر تانى عليك؟!
"
76	"قالها مخضوض من نبرة الحزن في صوت بلال. والتانى سكت شويه يبصله وبعدها قرر ينهى حواره
"
77	"- ياللا بينا ندخل. الفرح جرب يخلص.
"
78	"قالها وبعدها دخل على طول قدام نظرات حربى المتسائله عن الحزن اللى اول مره يشوفه في عيون بلال. المعروف دايماً بهزاره وضحكته.
"
79	"دخل بعدها يقعد جمب رائف وعينه مازالت على بلال. شافه وهو بيرفع بنته.
"
80	"الصغيره من الارض وهو بيحضنها ويداعبها بضحكه جميله وقفت. لما عينه جات ناحية الطرابيزه اللى كانت بتضم عيلة عمه راجح وبنته بطه اللى حاطه ابنها على حجرها وبيتضحك وتهزر مع جوزها. مش دريانين بالعيون اللى بنتظر لهم بحسره.
"
81	". رمش بجفونه يستوعب ويفهم وهو بيكلم نفسه.
"
82	"- معجوله لسه بتحبها ياواد عمى. حتى بعد مااتجوزت واحده زى الجمر وماتفرجش عنيها. دا حتى حكايتك. كانت عاديه خالص. انت اتجدمت تخطبها وهي اختارت ابن خالها. وخلص الموضوع وانت سافرت واتجوزت وو...
"
83	"فجأه اتنفض وجاله احساس غريب ان ابن خال بطه يشبه اوى اللى اسمه وائل!
"
84	"من غير مايدرى لقى نفسه بيسحب كرسى ويروح بيه يقعد عندهم بحجة والدته. اللى ماصدقت شافته. على طول سألته بصوت واطى.
"
85	"- نجتلك واحده النهارده في الفرح ياولدى!
"
86	"انتبه لوالدته مستغرب
"
87	"- واحده ايه يامٌا؟!
"
88	"هديه: عروسه ياولدى. دى البنته هنا يشرحوا الجلب. مفيش واحده عجبتك!
"
89	"معرفش يرد لوالدته بأيه. لانه تقريباً ماشافش غيرها في الفرح كله. لكنه اتفاجأ من صوت عمته صباح اللى باينها كانت سامعه فادخلت معاهم
"
90	"- ايه يا هديه انت لسه مالجتيش عروسه؟!
"
91	"هديه بحماس: انا نجيت كذا واحده هنا. بس اهم حاجه هو يوافج عليهم.
"
92	"صباح ل حربى: وافج على واحده منيهم ياواد. وانا اعملك خطوبتك انت و وائل مع بعض.
"
93	"هديه: لهو واد بتك لجى عروسه هنا كمان.
"
94	"صباح بغمزه: وهو لسه هايدور. ما العروسه جاعده اها وعجبته من اول ماشافها هو وامه.
"
95	"حس الارض بتلف بيه لما فهم هي بتشاور على مين. احساس غريب قبض على قلبه. وهو عينه بتتنقل مابينها وبين المحروس اللى قاعد وسط الشباب بيرقص معاهم ومع ذلك بيبعت لها نظراته.
"
96	"بعد ما انتهى الفرح بزفه كبيره للعرسان. وصلوا كل عروسين على غرفه لوحدهم. يستريحوا فيها ويغيروا هدومهم قبل ما يسافروا يقضوا شهر العسل في الساحل الشمالى.
"
97	"بعد ماقفل باب غرفة الفندق كويس. قرب منها بخطوات متمهله وهي مديا ضهرها ليه. مش مصدق ان اتقفل عليهم باب واحد. اتفاجأ من نظرتها وسرحانها
"
98	"سألها مخضوض: مالك يا بدور؟
"
99	"عينها زاغت بحركه مكشوفه وهي بتنكر
"
100	"- مفيش!
"
101	"عاصم بثقه وعيونه في عيونها: لأ فيه! واختصرى يا بدور وجولى عشان انا فاهمك اكتر من نفسك.
"
102	"داست على شفتها بأحراج
"
103	"- طب ماتجولش عليا هبله
"
104	"اتكلم بجديه وهو بيمنع ضحكته بصعوبه
"
105	"- مش هاجول. بس انجزى ياللا.
"
106	"- بصراحه انا كنت بحلم انك تدخل بيا شايلنى على ايدك
"
107	"فقد السيطره على ضحكته وطلعت بصوت مجلجله. وقدام نظرات الغيظ منها حاول يمسك نفسه
"
108	"- زعلتى!
"
109	"قالها وهو بيمسك دقنها وينظر في عنيها بحب وتسليه وبعدها كمل.
"
110	"- بجى بدر البدور تزعل وفي يوم فرحها كمان. بجى الجمال دا كله. يبجى نفسه في حاجه و عاصم مايحججهاش
"
111	"وقبل مايطلع السؤال منها. لاقته بيوطى ويرفعها عن الارض وهو شايلها بأيديه الاتنين. شهقت بفرحه وهي بتلف ايديها الاتنين على رقابته. هو شاف كده وبقى يلف ويميل بيها واكنه بيدلع عيله صغيره. وهي تضحك بهستريا وفرح. وهو يتابع بصوت مرح.
"
112	"- جولى اللى نفسك فيه ياجلب عاصم وانا اعملهولك. ومتتكسفيش من اى طلب حتى لو كان تافه.
"
113	"كان قاعد بيهز رجله بعصبيه. وهو انتظارها تغير هدومها. وكل دقيقه يبص في ساعته ويمسح على وشه بكف ايده
"
114	"- وبعدين بجى. كدا هانتأخر
"
115	"اتسمر لما لاقاها خارجه من حمام الغرفه بعد ماغيرت فستان الفرح ولبست طقم خروج وشعرها الجميل مطلوق على كتفها بشكل يسحر.
"
116	"- معلش اتأخرت عليك.
"
117	"قالتها بعمليه وهي بتخطيه ورايحه ناحيه المرايه. لكنه وقفها وهو بيمسكها من ايدها.
"
118	"- رايحه فين؟
"
119	"عيونها راحت على كف ايده اللى طابقه على ايدها. وبعدين اتكلمت مخضوضه
"
120	"- رايحه الف حجابى. عشان منتأخرش.
"
121	"ساب ايدها وكفوفه الاتنين راحت على وشها. يزيح شعرها ويلمس على خدها الناعم وبصوت اجش وحنين.
"
122	"- ماجتش على دقيقتين زياده يعنى. اللحج املى عينى فيهم من جمالك.
"
123	"اتلخبطت من لامساته وبالعافيه ردت
"
124	"- طب الطياره وو...
"
125	"الكلام وقف على لسانها. لما لاقته بيبوس على جبينها برقه. وبعدين كمل بنفس الرقه كذا واحده تانيه وعند خدها باسها بوسه طويله ومتمهله. فوقوا صوت الفون اللى رن فجأه. غصب عنه ابتسم لما شاف نظرتها وعنيها المبرقه بعد مارفع راسه عنها
"
126	"- ايه؟!
"
127	"بعدت بعنيها وهي بتزيح ايديه الاتنين وبتحاول تدارى ارتباكها الملحوظ
"
128	"- ااا رد على التليفون وانا هاروح الف حجابى.
"
129	"مسك الفون ورد بعصبيه
"
130	"- ايوه يازفت
"
131	"-...
"
132	"- خلاص كفايه رغى. ادينا نازلين.
"
133	"قفل الفون ونفخ بصوت عالى وهو بيرمى الفون قدامه عالسرير: دا الزفت رائف بيستعجلنا عشان ميعاد الطياره.
"
134	"ابتسامته رجعت تانى اكتر بعد ما شاف ارتباكها وهي بتهرب من عنيه عليها في المرايه وهي بتظبط حجابها.
"
135	"- ححاضر انا هاخلص بسرعه وننزل على طول.
"
136	"بعد ما عدى لليلته كلها من غير مايغمضله جفن. ماصدق النهار طلع. عشان يوصل هنا ويستناها على كنبة جدها تحت العنبه. قام منصوب اول اما لامحها خارجه من بيت جدها.
"
137	"- صباح الخير
"
138	"قالها وهو بيتصدرلها ويوقفها. اتفاجأت بظهوروا كده قدامها فردت عليه باقتضاب وهي بتغير طريقها عشان تعدى
"
139	"- صباح النور.
"
140	"- استنى يا نيره انا عايزك.
"
141	"- في ايه يا حربى؟
"
142	"قالتها مخضوضه لما لاقته بيعترض طريقها تانى.
"
143	"- عايز اسألك سؤال. ممكن يا نيره.
"
144	"- حربى انا مش فاضيالك. انا ماصدقت وصلت الحليب عشان ارجع اكمل نوم.
"
145	"حربى بضيقه: وتجيبى انتى ليه الحليب مافيش غيرك؟
"
146	"ردت بزهق: لا مافيش يا حربى عشان خواتى الولاد انت عارف انهم مش موجودين وخواتى البنات متجوزين.
"
147	"اضايق من نبرتها وبعدين دخل في الموضوع مباشرةً
"
148	"- هو الواد وائل طلبك لجواز
"
149	"نيره وهي مستغربه سؤاله
"
150	"- لأ لسه. بس عمتى لمحت لابويا امبارح في الفرح. وجالت هانكمل كلامنا بعد الفرح.
"
151	"بلع ريقه بصعوبه لكنه كمل اسئلته
"
152	"- وانتى ايه رأيك؟
"
153	"هزت بكتفها بلامبالاه: عادى يعنى. انا لسه مافكرتش ارد بأيه!
"
154	"وبسرعه في الرد: جولى لأ وما توافجيش
"
155	"- ليه لأ
"
156	"- كده وخلاص
"
157	"قالها بصوت عالى وعصبيه خلاها تتحرك تمشى وهي بتنفخ. اعترض طريقها تانى ووقفها.
"
158	"- استنى ماتمشيش انا عايز اكمل كلامى.
"
159	"نيره بزهق: يا حربى سيبنى امشى انا مش فاضيه لخناجه تانى معاك
"
160	"- وما سألتيش نفسك انا ليه كل شويه بتخانج معاكى.
"
161	"قالها بصدق اربكها عن الرد فكمل
"
162	"- مش يمكن متغاظ منك. عشان مش حاسه بيا. ولا عشان حاسس انك مش شايفانى زى عاصم و لا خواتك المتعلمين.
"
163	"صدق مشاعره اللى كانت ظاهره في عيونه خلاها ترد عليه بصدق زيه.
"
164	"- على فكره انا تعليم متوسط زيك. وحكاية شايفانى انت بتحكم فيها على اساس زكرياتنا وخناجتنا واحنا عيال. لكن دلوك انا كبرت وعجلى كبر معايا. وبشوف كويس على فكره. وعارفه ان جلبك ابيض وراجل وكد كلمتك كمان.
"
165	"كلامها شجعه يسألها دوغرى: طب لو اتجدمتلك مع الزفت ده اللى اسمه وائل تختارى مين فينا.
"
166	"نيره بعصبيه: ابويا جاعد يا حربى وهو اللى يحكم. بعد بجى خلينى امشى
"
167	"اتحرك من قدامها لجل ماتعدى وهي خطت خطوتين وبعدها لفت ترمى معلومه بمكر.
"
168	"- بس على فكره. انا مابيحبش الرجاله البيض. قالتها بابتسامه ومشت بسرعه قدام نظراته المستغربه. وكأنه قليل الفهم والمعلومه بتوصل عنده بالبطئ كلم نفسه وهو بيستوعب.
"
169	"- بس انا اسمر لكن و وائل، ابيض!
"
170	"ضحك بسعاده وهو بيجرى يحصلها وبصوت عالى - استنى يا نيره انا جاى معاكى، استنى يابت انا جاى اشوف عمى واكلمه.
"
171	"تمت
"
1	"فى العربيه
"
2	"مدحت كان عينه عالطريق ومش ناطق كلمه كل تفكيره كان فيها. كان متغاظ قوى منها ومن طريقتها وهي بترفضه كأنه حشره مش دكتور له مكانته كل كلمه قالتها كانت بتكرر معاه في ودانه وهو ولا سامع اى كلمه من كلام والدته او اخوه لدرجة انه نطق بصوت مسموع من غير مايحس
"
3	"- ماشى ان ما كنت ربيتك مابقاش انا
"
4	"- مين دى هاتربيها؟!
"
5	"نطقها اخوه رائف اللى كان قاعد في الكرسى اللى وراه وهو بيسأل ومستنى اجابه من مدحت اللى اتفاجأ من نفسه لأنه ماكنش يتوقع ان الكلام اللى بيفكر فيه يخرج منه بصوت مسموع
"
6	"راضيه وهي قاعده جمبه من قدام فهمت اللى بيقصده فحبت تخفف عنه
"
7	"- معلش ياحبيبى ما انا جلتلك من الاول البت دى محدش مالى عينها
"
8	"- مين دى؟
"
9	"خرجت من رائف وهو بينقل نظره ما بين والدته و مدحت اللى بان قوى من نظرته اللى وجها لوالدته مدى غضبه واستيائه قبل مايقول
"
10	"- امى انا مش عايز افتح كلام لأن انتى اللى غلطانه من الاول.
"
11	"راضيه بملامح حزينه
"
12	"- انا ولدى ليه انا عملت ايه بس؟!
"
13	"مدحت وهو عينه مره على الطريق ومره على والدته
"
14	"- يعنى مش عارفه عملتى ايه! انتى خدتى رأيى جبل ماتعرضى عليها الجواز ياما.
"
15	"- يعنى الحج عليا ياولدى. دا انا مكتش عايزاها من الاول. لكن لما شوفتها عجباك جولت اجوزهالك
"
16	"- عرفتى منين انها عجبانى. انا جولتلك!
"
17	"قالها مدحت بعصبيه لوالدته وقبل ماترد ادخل رائف وقال
"
18	"- لا بجى افهم مين دى اللى بتتكلموا عليها انا هاجعد على طول كده زى الاطرش في الزفه
"
19	"راضيه ولا اكنها سمعت رائف وعنيها على مدحت
"
20	"- ياولدى انا شوفتها في عينك مين غير ماتجول.
"
21	"كان هايتكلم بس هي قاطعته.
"
22	"- ماتحاولش تنكر ياواد باطنى. نظرتك ليها كانت فاضحاك الليله وانت عينك مانزلتش من عليها
"
23	"مدحت سهم وسكت لكنه اتفزع من صوت رائف وهو بيقول بصوت عالى
"
24	"- وبعدين يعنى معاكم انتو هاتفضلوا كده كتير تتكلموا بالالغاز انا عايز اعرف الكلام دا كله على مين؟
"
25	"راضيه اتكلمت بعصبيه ل رائف.
"
26	"- يخرب مطنك ياشيخ. خبر ايه ياواد. انت ايه اللى جابك معانا اساساً ماكنت جيت مع ابوك وعمامك في عربية الرجاله. هاتبيض وتعرف مين هى. بت عمك نهال ياسيدى ست الحسن والجمال اللى شايفه نفسها ومحادش مالى عينها
"
27	"رائف رجع بضهره قبل مايتكلم ويقول
"
28	"- اااه نهال جولو كده. طب و نهال شايفه نفسها ياما دى عسل ودمها سكر كمان
"
29	"قالها وهو بيبتسم ومش واخد باله من دا اللى بيبصله في المرايه اللى قدامه وهو سايق وعينه بطق شرار.
"
30	"راضيه حبت تغير الموضوت فكلمت مدحت
"
31	"- وانت برضك هاتوصلنا وتمشى في الليلالى ياولدى مش هاتبيبت تقضى الجمعه معانا دا انت بجالك سنين ماخدتش اجازه
"
32	"وقبل ما يرد اتكلم رائف ايوه صح دا حتى الجمعه بكره اول الشهر يعنى العيله كلها هتتجمع عند جدى واهى فرصه تغير جو وتفتكر زكرياتك مع الحصان العالى بتاع جدى ولا كمان اكل عمتى صباح انت عارفه بجى مش هاجولك.
"
33	"مدحت بتفكير قبل مايرد: العيله كلها. امم اما اشوف وجتى يسمح ولا لأ
"
34	"بدور وهي قاعده على سريرها و لسه ماغيرتش هدومها بتبص على شبكتها اللى في ايدها وهي سرحانه
"
35	"دخلت عليها نهال وهي لابسه بجامتها ندهت عليها
"
36	"- بدور انتى لسه ماغيرتيش هدومك
"
37	"اتفزعت بدور فى الاول وبعدين ردت
"
38	"- ايه يا نهال في ايه خلعتينى
"
39	"نهال وهي بتبص في تليفونها.
"
40	"- مفيش حاجه ياحبيبتى بس انتى بجالك ساعه على وضعك ده. انت مش هاتجومى تغيرى هدومك عشان تنامى
"
41	"- لا انا جايمه اغير اها
"
42	"قالتها وهي بتلم فستانها عشان تقوم وتغيره بس فجأه وقفت بعد مالفت لنهال وهي بتقول
"
43	"- نهال هو ليه عاصم مجاش يباركلى زى حربى ولا الدكتور مدحت؟!
"
44	"رفعت نهال عينها من على التليفون قبل ماتقول
"
45	"- عاصم. لا انا ماشفتوش خالص الليله، وانتى بتسألى ليه؟
"
46	"ردت وهي مرتبكه.
"
47	"- لامفيش. انا بسأل بس عشان شوفتوا وهو كان واجف بعيد يعنى
"
48	"- شوفتيه!
"
49	"قالتها نهال بعد ما سندت التليفون جمبها وسحبت الغطا عشان تنام بعدها كملت
"
50	"- بدور ممكن تروحى تغيرى هدومك وتيجى تطفى النور وتنامى. الله يخليكى مش عايزه اروح لجدى الضهر بكره. ماشى
"
51	"- ماشى
"
52	"قالتها بدور وراحت بعدها تغير هدومها عشان تنام
"
53	"تانى يوم الجمعه.
"
54	"العيله كانت مجتمه عند الجد ياسين تنفيذا للقرار اللى خدوا من سنين عشان يجمع ولاده واحفاده اول جمعه في كل شهر
"
55	"الستات كانوا بيساعدو صباح في المطبخ والرجاله كانوا مجتمعين في المندره يتناقشوا ويتسامروا
"
56	"البنات والشباب كل جماعه قاعدين في جمب يتكلموا ويهزروا الا نهال اللى كانت هي والجد ياسين قاعدين لوحدهم على الدكه المخصوصه للجد ياسين في الجنينه ومكانش سامح لحد يقعد معاهم.
"
57	"كان ماسك ايديها الاتنين بكف واحده والكفه التانيه بيخبط بيها على دماغ نهال اللى كانت ماقدراش تمسك نفسها من الضحك وهو بيسألها كأنه في تحقيق
"
58	"الجد ياسين: يابت جولى شوفتيها فين وعرفتيها كيف ردى يابت
"
59	"نهال وهي مقدراش ترفع راسها من كتر الضحك
"
60	"- هههههههه مش حاجولك
"
61	"الجد ياسين: عليا النعمه يابت الفرطوس لو مااتكلمتى لاكون مكسر العصايه على راسك ردى يابت
"
62	"نهال: هههههههه خلاص خلاص هاجول.
"
63	"خدت نفسها الاول عشان تعرف تتكلم.
"
64	"- شوف ياسيدى. تعرف الواد عيد صاحب الطاحونه اللى جانبينا
"
65	"ياسين بتركيز: ايوه مش الواد النشفان ده
"
66	"نهال: هههه ايوه النشفان. دا ياسيدى اتجوز بتها. نسمه اللى كانت زميلة اختى بطه في المدرسه. وانا امبارح شوفتها بالصدفه وهي رايحه لبتها. تصدج هي اللى عرفتنى وسلمت عليا
"
67	"ياسين: ايوه ايوه جولى كده. طيب هي شكلها عامل كيف دلوكتى. لساها حلوه برضو ولا كبرت. طب وشها كرمش كده وعجزت زيى ولا ايه. ما تجولى يابت.
"
68	"نهال وقعت تانى من الضحك ومقدرتش تكمل
"
69	"- ههههههههه مجدراش ياجدى مجدراش
"
70	"ياسين الصغير و نهله اخته كانوا بيتمرجوا في المرجيحه اللى عملوها بنفسهم في جزع الشجره اما نيره و بدور كانوا واقفين يتفرجوا على رائف و حربى وهما بيدربوا على النشان بالبندقيه ومركزين وكأن في مسابقه مابينهم والبنات بيشجعوا
"
71	"لكتهم وقفوا لما سمعوا الولاد الصغيرين وهما بيهتفوا
"
72	"- الدكتور جه الدكتور جه
"
73	"مدحت ضحك وسلم على الولاد وباسهم.
"
74	"اما الشباب والبنات قربوا عشان يسلموا عليه
"
75	"حربى خده بالحضن وهو بيرجب
"
76	"- ازيك ياكبير حمد لله عالسلامه عاش من شافك معانا هنا
"
77	"مدحت بضحكه بشوشه: تعيش ياغالى
"
78	"وبعدها سلم على اخوه والبنات قبل مايتكلم
"
79	"- معلش بجى جولت اخد اجازه ولو يوم واحد اريح نفسى من الشغل شويه. امال جدى فين؟
"
80	"ردت نيره اخته
"
81	"- ياسيدى جدك مجتمع مع الدكتوره نهال لوحديهم ومش سامح لحد فينا يقعد معاهم
"
82	"- لوحدهم ليه يعنى طب هما فين؟
"
83	"قالها مدحت فشاورلتوا نيره على مكانهم فستأذن الشباب عشان يروحلهم
"
84	"نهال كانت لسه على وضعها مع جدها في الضحك الهستيرى لدرجة انها ماخدتش بالها منه وهو بيقرب عليهم وشايف وشها اللى بقى زى الطماطم من كتر الضحك مع خصلات شعرها اللى نزلت من حجابها فكان منظرها جذاب وخطف قلبه
"
85	"وقف عند جده وهو بيقولها: جولى يابت
"
86	"- تجول ايه ياجدى.
"
87	"رفعت وشها لما سمعته وهو بيكلم جده وعينها جات في عينه وقفت ضحك ساعتها وهي شايفه نظرة عينه اللى اول مره تشوفها
"
88	"باس راس جده وقعد جمبها وهو بيتكلم مع الجد ياسين وبيبص عليها من طرف عينه حست ساعتها بالتوتر من قعدته جمبها وهو قاعد بيتكلم وكأن الوضع طبيعى سحبت نفسها وقامت بعد مااستأذنت من جدها
"
89	"حست بالراحه لما بعدت عنه ووصلت عند البنات والشباب.
"
90	"طبعا نيره اول ما شافتها حطت ايدها في وسطها وهي بتكلمها.
"
91	"- اهلا اهلا ياست هانم انتى خلاص خلصتى الكلام السر مع جدك
"
92	"ردت عليها هي كمان بنفس الاسلوب
"
93	"- وانتى مالك يابارده باللى بينى وبين جدى
"
94	"ادخلت بدور فى الكلام ساعتها
"
95	"- ماخلاص انتى و هي انتو هاتعملوها شغلان.
"
96	"قطعت كلامه لما لقت عاصم جاى عليهم وهو راكب حصان جدها العالى بهيئته المهيبه
"
97	"شافه رائف فاستقبله بصوت عالى.
"
98	"- ايه ياعم عاصم واخد الحصان من صباحية ربنا بتلف بيه في البلد. هو طلع حجك في الورث ياعم الحج وانا معرفش ولا ايه!
"
99	"عاصم بضحكه عاليه وهو بينزل من الحصان
"
100	"- عيب عليك تتكلم في الورث وجدك عايش يا واد
"
101	"وبعدها كمل وهو عينه على نيره و نهال وهي ولا اكن شايفها
"
102	"- ازيكم يابنات عاملين ايه؟
"
103	"البنات ردو عليه السلام وهو مشى بعد ماخلى بدور مصدومه من رد فعله
"
104	"نهال بقى جرت على رائف قبل مايركب الحصان.
"
105	"- رائف سيبنى اركب الحصان وانت صورنى وانا عليه
"
106	"رائف وهو بيضحك: اصورك فين يامجنونه احسن تجعى
"
107	"شيبطت فيه كأنها عيله صغيره
"
108	"- والنبى والنبى ياواد عمى عايزه اغيظ البنات بالصوره
"
109	"كمل ضحك بصوت عالى قبل مايرد
"
110	"- خلاص انا موافج مدام هاتغيظى البنات
"
111	"فرحت قوى وشكرته وبعدها حاولت تركب وهو كان بيحاول يسيطر عالحصان ويهديه لكن الحصان بحركه
"
112	"واحده رماها. بس رائف لحقها قبل ماتقع وهو مخضوض
"
113	"- حاسبى رجلك يابت عمى. اوعى تكون اتأذت.
"
114	"نهال وهي بتحاول تبتسم: الحمد لله متاذيتش
"
115	"يدوبك نهت جملتها بعدها انتبهت للى صرخ بصوت عالى
"
116	"- رااااائف
"
117	"ودا طبعا كان حاتم اللى كان يدوبك واصل لما لقى رائف ساند نهال وايدوا على سطها.
"
1	"نهال كانت نايمه لما دخلت عليها بدور
"
2	"- نهال. نهال. اصحى يابت
"
3	"نهال مفزوعه: اييه في ايه؟، حد يصحى حد كده
"
4	"بدور: واعملك ايه ياعنى وانتى كأنك ميته مش سامعه تليفونك اللى مش مبطل رن
"
5	"نهال وهي بتحاول تفوق في نفسها
"
6	"- فين التليفون. انا مش سامعه رن ولا حاجه
"
7	"بدور: الرنه خلصت ياختى دا انا بجالى ساعه بصحى فيكى.
"
8	"نهال: طب هاتى اشوف مين اللى بيرن
"
9	"بدور: خدى ياختى رنى على حبيب الجلب طمنيه عليكى.
"
10	"نهال وهي بتشوف النمره: ايه ده. دا رن اكتر من 7 مرات. يالهوى دا بيرن تانى
"
11	"بدور: طب والنعمه. انا ماكنت اعرف ان واد عمى الدكتور بالجنان ده. ردى ياختى ردى انا اساسا يادوبك احصل مدرستى
"
12	"نهال شاورتلها بأيدها قبل ماترد على الفون بصوت مرتبك وتقول: الو
"
13	"مدحت بانفعال: اخيرا رديتى يا نهال وانا اللى بجالى ساعه برن عليكى
"
14	"نهال بهدوء: طب جول صباح الخير الاول، انا يدوبك صاحيه.
"
15	"وكأنه اتحول في دقيقه: صباح الهنا. توك ماصاحيه ياقلبى. هي دى مواعيد الداكاتره برضو
"
16	"نهال وهي بتضحك: ما انا معنديس دراسه طيب اصحى بدرى ليه بس
"
17	"مدحت: ياما كان نفسى اجضى اليوم دا معاكى. بس اعمل بجى في العياده والعيانين
"
18	"نهال بصوت حنين: ربنا يعينك
"
19	"مدحت بصوت مجنون: اااه، يانا ياما. انتى كنتى فين من زمان بس
"
20	"نهال ضحكت بصوت واطى ومردتش
"
21	"مدحت كمل: ماتردى يا جميل ساكته ليه؟
"
22	"نهال بخجل: ارد اجول ايه بس.
"
23	"مدحت: حلاوتك وانتى مكسوفه. على العموم انا كلمت جدى امباح وهو اللى هيتصرف في موضوعنا
"
24	"نهال: ...
"
25	"مدحت: يابت مالك سكتى ليه تانى؟
"
26	"نهال وهي بتضحك: ما انا مش عارفه ارد. اجولك ايه!
"
27	"مدحت: ماشى يا نهال خلى الكلام بعدين. المهم دلوك. اول ماتوصلى النهارده رنى عليا. ياما كان نفسى اخدك معايا
"
28	"نهال: تانى كان نفسك.
"
29	"مدحت: ايوه ياختى كان نفسى في حاجات كتيره كمان. اجفلى يابت اجفلى.
"
30	"نهال بصت عالتليفون بعد ماقفل السكه وهي مستغربه
"
31	"- هو من الاول مجنون ولا انا اللى ماكنتش واخده بالى ولا ايه
"
32	"- موضوعنا!، دا على كده حربى كان عنده حج!
"
33	"وقف مدحت بعد ما كان بيلم حاجته وخارج
"
34	"- عايز ايه يا رائف؟
"
35	"رائف وهو حاطط ايده في جيوبه
"
36	"- انت صح عايز تتجوز نهال؟
"
37	"مدحت: اه عايز اتجوز نهال في عند حضرتك مانع
"
38	"رائف: لا ياسيدى ماعنديش مانع. بس سؤال يعنى
"
39	". هو انت فعلا بتحب نهال.
"
40	"مدحت: مع انى مستغرب سؤالك، بس اه ياسيدى بحب نهال في عندك سؤال تانى
"
41	"رائف: طب و مها نسيتها؟!
"
42	"مدحت: وايه اللى جاب سيرة مها دلوك يا رائف
"
43	"رائف: اللى جاب سيرة مها انى حسب ما سمعت انها اتطلجت وعشان كده الست الوالده لما اصرت عليك المره دى تتجوز وافجت ب بدور العيله الصغيره عشان ماتضعفش وترجع لها
"
44	"مدحت: ولما جدى رفض يجوزهالى دورت عالبديل اللى هي نهال. مش دى وجهة نظرك يا رائف.
"
45	"سكت رائف وماتكلمش و مدحت كمل.
"
46	"- وانا اجول ليه رائف مزودها معايا. اتاااريك!
"
47	"قالها وقعد على السرير بعد ماكان واقف
"
48	"رائف: ايه بكدب؟! مش هو دا اللى حاصل
"
49	"مدحت: ايه هو اللى حاصل؟ وانت اللى بتخمن من مخك، وانت مالك اساساً؟
"
50	"رائف: نهال بت عمى وتعز عليا
"
51	"مدحت وهو بيلم مفاتيحه وفونه: لما تيجى تشكيلك منى تبجى تجف لها ضدى، ماشى ياعم رائف، سلام.
"
52	"قالها خرج على طول، دخلت راضيه اللى سمعت كلامهم بالصدفه وهي معديه
"
53	"- ليه كدا بس ياولدى.
"
54	"رائف: ياما انا خايف ليكون لسه بيحب البت دى
"
55	"و نهال بت عمى تتأذى
"
56	"راضيه: تتأذى ليه بس ياولدى. انت مش شايف اخوك بجى كيف، دا رجع مدحت بتاع زمان، اللى بيضحك ويهزر. دا انا الجاهله عرفت انه بيحبها وانت يا متعلم معرفتش
"
57	"رائف وهي بيضحك: لا ياما معرفتش، باينى انا اللى جاهل مش انتى. هي البت نيره فين ماشيفهاش من الصبح
"
58	"راضيه: بايته عند اختك زهره عشان كانت تعبانه امبارح. ماانت عارف حملها عفش.
"
59	"رائف: طب وهي رايجه دلوك ياما
"
60	"راضيه: الحمد لله ياولدى. نيره طمنتنى الصبح عليها وجالتلى انا جايه الضهر
"
61	"رائف: ياعنى على كده هي غايبه من مدرستها
"
62	"هى بت خايبه اساسا. اخرها الجواز. هي و بدور بت عمها
"
63	"راضيه: ماكل البنته مسيرها للجواز. المهم بلاش تزعل اخوك ياولدى. دا بجالوا سنين ماشاف الفرح ولا حسه. كل حياته شغل ويس
"
64	"رائف: حاضر ياما حاضر.
"
65	"بدور كانت خلاص قربت توصل للطريق اللى يوصل لمدرستها لما لقت دا واقفلها في سكتها
"
66	"بدور وهي مكشره في وشه
"
67	"- انت جنيت ولا خبت!
"
68	"معتصم بسماجه: مش بعاده يعنى تمشى لوحدك من غير المحروسه بت عمك
"
69	"بدور بحلقت له بغيظ: بعد عن طريجى يا معتصم انا مش ناجصاك على اول الصبح
"
70	"معتصم بهيام: يابوى، حتى وانتى مبحلقه بعنيكى الملونه دى بتسحرينى
"
71	"بصيتله بقرف وحاولت تتحرك. لكنه وقفلها تانى
"
72	"بدور بانفعال وهي بترفع ايديها تهدده.
"
73	"- اجصر الشر يا معتصم. انا ناسى لو شموا خبر بس باللى بتعمله. الدنيا هاتولع
"
74	"معتصم: طب جوليلى انتى ليه ماحبتنيش. انا عملت معاكى حاجه عفشه
"
75	"بدور: بطل كلامك البارد ده وحل عن طريجى
"
76	"كان هايمد ايده عليها يوقفها. لكن هي انتبهت عليه ورجعت لورا والخوف بان في عنيها وبصوت قوى
"
77	"- اقسم بالله لو لمستنى لاشندلك انت واهلك
"
78	"معتصم بعصبيه: في ايه، الشده مش نافعه معاكى
"
79	"والحنيه مش نافعه اعمل معاكى ايه بس.
"
80	"بدور قلبها كان هايوقف من الخوف و هي شايفه عنيه الحمرا وواضح اوى انه شارب لكنها مش عايزه تبين خوفها
"
81	"- بعد عنى يا معتصم
"
82	"معتصم وهو شايف نظرة الخوف في عنيها
"
83	"- وان مبعادتش هايحصل ايه
"
84	"- انا اجولك هايحصل ايه؟
"
85	"شهقت بدور لما فجأه لقت عاصم بيقولها وهو بيشده من رقابته.
"
86	"معتصم من المفاجأه اتكلم بصوت مهزوز وهو بيحاول يفك ايد عاصم من رقابته
"
87	"- ببعد يدك. عنى يا عاصم انتى نسيت انا مين ولا واد مين.
"
88	"وبنظره بطلع شرار وصوت يرعب: عارف انت واد مين ولسه هاتعرف بيك اكتر، روحى انتى عالبيت يا بدور.
"
89	"بلمت بدور وهي حاسه ان في مصيبه هاتحصل حاولت تطلع اى صوت
"
90	"- ااا ياعاصم مت.
"
91	"قطع كلامها بعصبيه: بجولك روحى
"
92	"جرت بسرعه وهي خايفه و عاصم اللتفت ل معتصم اللى بيحاول يفك من دراع عاصم
"
93	"- سيبنى يا عاصم انا ورايا عزوه وبدنه يعنى لو لمستنى بس هاتولع نار.
"
94	"عاصم وهو بيضغط اكتر بدراعه: ما انا عشان كده بجولك عايزه اتعرف عليك اكتر. تعالى تعالى
"
95	"قال الاخيره وهو بيشدو وينزل بيه في الزرعات
"
96	"معتصم وهو مرعوب: بعد عنى عاصم سيبنى. انتى واخدنى على فين!
"
97	"ودا مش ناطق كلمه غير بيجرجر فيه وبس
"
98	"ومعتصم مازال: واخدنى على فين.!
"
99	"الجد ياسين كان بعت للولد اللى اسمه عيد جوز نسمه هو ووالده في المندره ومتوصى بيه عالاخر في التهزيق والولد مش قادر ينطق بحرف.
"
100	"والد عيد: مش كده ياابو سالم براحه شويه الدنيا اخد وعطا
"
101	"ياسين بعصبيه: اخد وعطا بعد اللى عملوا ولدك كان فين الاخد والعطا ده لما ضربها ولا زمجها ودلوك مش عايز يديها حجها
"
102	"عيد: وانا ضربتها ليه مش لما جلت ادبها عليا.
"
103	"ياسين: ياواد عيب عليك تتبلى على البنيه. ماانت لو حافظ مركزك مرتك مش هاترفع عينها فيك
"
104	"عيد: وايه لزومه الغلط بس؟
"
105	"ياسين: انت هاتبجح فيا يااض.
"
106	"ابو عيد: مش جصدو ياعم ياسين بس انت كمان مش مدينا فرصه نتكلم
"
107	"ياسين: كلمة الحج. لو بتك هاترضهالها
"
108	"عبيد وابوه سكتوا
"
109	"ياسين: اديك شوفت معرفتش ترد والبنيه يتيمه وانت بدل ماتجف معاها بتيجى عليها عشان ولدك
"
110	"ابو عيد: خلاص ياعم ياسين احنا محجوجين خليها ترجع. على ضمانتى انا
"
111	"ياسين: لو رضت هاترجع. لكن لو مرضتش حجها هاجيلها تالت ومتلت
"
112	"ابوعيد: طب وانت تجربلك ايه ياابو سالم؟
"
113	"ياسين: تجربلى ولا ماتجربليش انت مالك؟
"
114	"عيد وابوه سكتوا ومقدروش ينطقوا
"
115	"بدور كانت بتعيط في حضن نهال ونعمات بتخبط على رجليها
"
116	"- استر يارب استر يارب. طب اعمل اروح ابعت لابوكم في شغله عشان ياجى
"
117	"نهال: ياما انتى كده هاتكبرى الموضوع اكتر.
"
118	"نعمات: يابتى ماهو كبير. وانتى فاكره عاصم هايسيبه. مش هايسيبه يابتى انا عارفه
"
119	"بدور زودت اكتر في عياطها
"
120	"نهال وهي بتطبطب عليها: يابت انتى كمان ماتبطلى بكى واهدى لما نشوف اللى حصل الاول.
"
121	"بدور بشهقه مع: ماانا خايفه لتحصل نصيبه وابجى انا السبب
"
122	"نهال وهي بتحاول في الفون اللى ماسكاه وهي حاضنه اختها: انا بجالى ساعه برن عليه دا كمان. بيدينى مغلق
"
123	"وخايفه ارن على رائف ولا حربى يشعللوها اكتر
"
124	"دول كمان
"
125	"فجأه سمعوا نهله و ياسين الصغير: عاصم جه، عاصم جه ياما
"
126	"بدور خرجت من حضن اختها ووقفت تنتظر هي ووالدتها و نهال دخول عاصم
"
127	"دخل عليهم وهو الضحكه ماليه وشه
"
128	"- السلام عليكم.
"
129	"نعمات برعب: جتلتوا يا عاصم. اوعى تكون وديت روحك في داهيه
"
130	"عاصم وضحكته زادت: وااه يامرت عمى. اجتله مش لدرجادى. مع انه يستاهلها
"
131	"بدور: امال عملت ايه معاه يا عاصم؟
"
132	"عاصم و عينه عليها: انتى كنتى بتبكى؟
"
133	"نهال: انت ياعم النحنوح رد علينا طمنا
"
134	"عاصم: ربيته. بس من غير مااسيب اثر
"
135	"نعمات: ازاى يعنى عملت ايه
"
136	"عاصم: اجولك. بصراحه كده انا كنت مستحلفلوا من يوم ما مد ايدو على بدور لكن اللى منعنى جدى عشان بدنتوا.
"
137	"بدور: طب وعملت ايه؟
"
138	"عاصم: جطعت جريده خضره من النخله ونضفتها من الخوص. وايه بجى، فين يوجعك
"
139	"نعمات وهي بتضحك: يامرارى دى بتجبى زى الكرباج
"
140	"وهى بتلدع
"
141	"عاصم بخبث: لا وماتسيبش اثر ومهينه ليه عشان يحرم مايرفع عينه تانى
"
142	"نهال وهي بتضحك بصوت عالى: يامرارى دا انت شندتلوا
"
143	"قالتها وانفجروا كلهم من الضحك حتى بدور قلبت من البكى للضحك معاهم.
"
144	"عاصم ل نهال اللى صوتها عيلى في الضحك
"
145	"- يابت وطى صوتك في الضحك شويه.
"
146	"وبصوت واطى عشان والدتها ماتسمعش: يخرب مطنك ياشيخه. جننتى الدكتور معاكى
"
147	"وهى كملت ضحك بعد ماكلمها وهي كاتمه ضحكتها
"
148	"- اااه ياما. مش جادر
"
149	"مرات العمده هاشم لابنها: سلامتك يانور عينى
"
150	". روح يا عاصم ياواد سميحه يارب تشندل على عملتوا في ولدى
"
151	"العمده هاشم: ابن الل، شندلوا لكن من غير مايسيب اثر. عمايل شياطين
"
152	"معتصم بصراخ: ضهرى يابوى. مش جادر اجعد. كله بيوجعنى. كله بيوجعنى يابوى.
"
153	"مرات العمده: يعنى وبعدين، انت هاتسيب حج ولدك
"
154	"العمده هاشم: اسيبه. جال اسيبه جال!
"
1	"فى بيت محسن
"
2	"هديه وهي متغاظه: عشان لما ولدى كلمك معجبكش الكلام
"
3	"اديهم طلعوا مظبطينها ومطبخينها مع بعضيهم. وطلع ولدى بس اللى غلبان في العيله دى
"
4	"محسن بضيقه: ماخلاص يامرة انتى من الصبح وانتى شغاله لت وحديت في الموضوع ده.
"
5	"هديه: انت هاتستكتر عليا الحديت كمان مش كفايه فرستى امبارح وانا شايفه العشاج مع بعضيهم. لا والاكاده ان كل ده بشورة ابوك. الراجل الكباره اللى عاملى فيها بيحكم بالعدل.
"
6	"محسن بعصبيه: انتى كمان هاتغلطى في ابويا. ماتلمى نفسك يامرة انتى
"
7	"هديه: والم نفسى ليه بجى هو مش جال ان بدور مش هاتخد حد من العيله. وافج ليه بجى ب عاصم وكمان في السر من غير مايجول لحد. عاملهانا مفاجأه. ولا الدكتور اللى طلع خاطب الدكتوره
"
8	"من غير ابوها مايعرف. ياعينى عليك ياولدى. غلبان ماتعرفش اللف ولا الدوران.
"
9	"محسن بحيره: والله ما انا عارف اجولك ايه؟، جلبتى مخى برطك. بس انا متأكد ان ابويا عنده اجابه لكل اللى بتجوليه
"
10	"هديه: ومالوا. يجول اللى يجوله المهم ان ولدى طلع غلبان ولازم ادورلوا على عروسه احلى من الاتنين.
"
11	"محسن: دورى ياختى، انا هاكره. ان شالله حتى تجوزيه من عشيه. المهم هو فين دلوك. من الصبح مش شايفه
"
12	"هديه: جاعد نايم عشان اتأخر امبارح في السهر عند جده
"
13	"- وانتى رديتى عليه باايه ياختى.
"
14	"- انا، انا فضلت ساكته. مش عارفه ارد بأى شئ. وفي الاخر هو لما زهج منى جالى انزلى.
"
15	"دا كان رد نهال على سؤال نوها واللى كملت بعدها بثينه
"
16	"- قالك انزلى كده وبس من غير ما ياخد اجابه
"
17	"نهال: هو دا اللى حصل. ومافيش اى كلمه تانى زياده
"
18	"نوها: على فكره انا كده مش مطمنه.
"
19	"بثينه: طب وانتى ماقولتيش الحقيقه ليه بس يابنتى.
"
20	"نهال: اقول ايه بس انتى كمان. اجولوا ان يونس صاحبه. اللى طلب يدى الجواز. هو اللى حكالى على موضوع مها. عشان تبجى مصيبه
"
21	"نوها: بس لو ماكنتيش تغلطى بلسانك اللى عايز جطعه ده
"
22	"نهال: هو فعلا عايز جطعه.
"
23	"- مساء الخير!
"
24	"اتفاجات نهال لما شافته قصادها واصحابها ردوا عليه من غير مايعرفوه
"
25	"- مساء الخير!
"
26	"- ازيك ياانسه نهال عامله ايه
"
27	"نهال ردت مخضوضه قدام نظرات صاحباتها المتسائله - كويسه. اا الحمد لله.
"
28	"كمل هو بلباقه: ممكن كلمتين على انفراد. ارجوكى مش هاخد من وقتك خمس دقايق
"
29	"قالها برجاء سكتها عن الرفض واحرج البنات.
"
30	"بثينه: طيب احنا هانستناكى هناك عالطربيزه القريبه دى. معايا يا نوها
"
31	"نهال كانت عايزه تمسك فيهم تقعدها و نوها ماكنتش عايزه تقوم
"
32	"- ياللا يا نوها جومى
"
33	"قالتها بثينه وهي بتشدها من ايدها، وهو قعد مقابل لها
"
34	"بعد ما بعدوا نوها بصت ل بثينه بعتب: شدتينى ليه؟ احنا عارفين مين ده.
"
35	"بثينه: انتى ماشوفتيش الراجل انتى كمان وهو بيطلبها مننا بالزوق عشان نقوم
"
36	"نوها: ايوه بس احنا مانعرفوش، لكن شكله مش غربب عليا، يانهار اسود ليكون دا صاحب الدكتور مدحت اللى شوفناه في الكافيه. انا جلبى حاسس ان هو
"
37	"بثينه بتوتر: وانتى عرفتيى ازاى انتى كمان دا احنا في يوميها ماشوفناش غير قفاه ومن بعيد كمان
"
38	"نوها بتصميم: عشان كده بجولك هو. بعد ماشوفته من ضهره.
"
39	"بثينه بقلق بتحاول تداريه: حتى لو كان احنا معاها وهي مش في موعد غرامى.
"
40	"عند نهال واللى كانت عنيها رايحه جايه بقلق وبتهز برجلها تحت الطرابيزه ونفسها تقوم وتسيبه
"
41	"يونس بأدب ولباقه: انا اسف انى طبيت فجأه كده. بس انا عارف ان دا المكان اللى بتيجى فيه انتى وصحباتك على طول. وانا بصراحه عايزه اخد رأيك في الموضوع اللى كلمت والدك عليه
"
42	"نهال باستغراب: بس انا اللى اعرفه انى ابويا اتصل بيك ورد عليك بالرفض.
"
43	"يونس: دا صحيح بس انا مش مقتنع. وعايز اسمعها منك.
"
44	"نهال: حضرتك انا مخطوبه لواد عمى الدكتور مدحت هو مش جالك؟
"
45	"يونس: قالى وانا مش مقتنع. ان واحد يتقدم ويخطب على خطبة واحد تانى.
"
46	"نهال: بس هو متكلم عليا بجالوا فتره
"
47	"يونس: بس دا ماكنش كلامك. انا لما سألتك قولتيلى مش مخطوبه. ارجوكى ماتخليش حد يأثر عليكى بالعادات والتقاليد الباليه. ارجوكى تفكرى ويبقى قرارك في طلبى من دماغك. ماتخليش حد يجبرك على شئ انتى مش عايزاه.
"
48	"نهال اللى كانت مصدومه من كلامه: اناا.!
"
49	"- انتى ايه ماتردى عالراجل عدل!
"
50	"شهقت نهال لما لاقته مدحت اللى قالها واللى واضح انه سمع كلام يونس لما كمل
"
51	"مدحت وهو بيحاول يسيطر على اعصابه بأعجوبه وهو بيكلم يونس: اقسم بالله لولا انى في مكان ليه قدسيته كنت عرفتك مجامك لأنك انسان مش محترم
"
52	"كل ده وعينه على يونس فحبت نهال تفسرله
"
53	"- مدحت اناا...
"
54	"سكتها بعينه اللى فيها الجحيم وهو بيأمرها بصوت يشيب: انتى تخرسى خالص. وتسبجينى حالا على مكتبى
"
55	"جريت نهال تنفذ امره وهي مش دريانه برجلها اللى بتتحرك وعقلها في ناحيه تانيه
"
56	"نوها وبثينه كانوا حاطين ايديهم على بقهم مخضوضوين و يونس بيقابل نظرات مدحت بتحدى وبعدها اتكلم بهدوء غريب
"
57	"- على فكره هي من حقها تختار. وانت مش من حقك تفرض نفسك عليها.
"
58	"مدحت وهو بيبعد بوشه وبيحاول ينظم تنفسه فجأه باغت يونس بلكمه قويه. صرخ منها يونس و مدحت نفض ايده وبعدها مشى على طول قدام نظرات الاستغراب من كل اللى حواليهم من طلبه وموظفين
"
59	"بدور وهي بتحاول تاكله بالمعلقه وهو سرحان فيها وفجمالها: بطل تبصلى كده كتير عشان ماجومش اجيبلك عم سالم هو اللى يأكلك
"
60	"عاصم وهو بيضحك بخفه: ياعنى اكل وانا مغمض عينى
"
61	"بدور: ماحدش جالك غمض عينك بس متركزش.
"
62	"عاصم: حاضر. شوفى انا هابص بعين واحده احسن
"
63	"والتانيه هاغمضها اها
"
64	"بدور وهي بتضحك: يابووى دا انت طلعت بلوه. انا ماكنتش فاكراك كده
"
65	"عاصم: امال كنتى شايفانى ازاى
"
66	"بدور وهي مكسوفه بعد ماسابت المعلقه: بصراحه انا كنت بخاف منك
"
67	"عاصم: لييه يا بدور ايه اللى يخليكى تخافى منى
"
68	"بدور: مش عارفه؟، بس انت كنت دايماً تجيل كده ومابتهزرش زى حربى و رائف رغم انك جريب منهم في العمر، وكنت بخاف منك لما تبصلى.
"
69	"عاصم بابتسامه: اممم، ماشى. اولا انا مكنتش بهزر كتير عشان دا تجل. فاهمانى. ولا تفتكرى اغنية سعاد حسنى بتاعة ياواد ياتجيل احسن.
"
70	"- ياسلام!، قالتها بدور وهي شايفاه بيضحك ويستظرف. وهو كمل بعدها
"
71	"- والتانيه انك تخافى منى وانا بابصلك تبجى خايبه
"
72	"بدور بزعل: ماتجولش عليا خايبه
"
73	"- حاضر مش هاجول خايبه. دا انتى جمر وبدر الزمان كمان. ايه رأيك؟
"
74	"بدور وهي منشكحه: ماشى. حلوه بدر الزمان دى. جيبتها منيين.
"
75	"عاصم: ماجيبتهاش من حته. هي جت كده معايا
"
76	"بس لايجه عليكى صح
"
77	"- ههه صح
"
78	"- والله العظيم هو طب فجأه واستاذن البنات يجوموا وانا اتكسفت احرجه لما جالى خمس دجايج بس. حتى اسأل البنات اروح اجيبهم تسالهم
"
79	"مدحت اللى كان متسمر بيبصلها وايديه مشبكها ورا ضهره وهي بتتكلم وهو ساكت مش ناطق حرف
"
80	"- اسألهم في ايه؟
"
81	"نهال باندهاش: في اللى جولتلك عليه وانا بتكلم فيه بجالى فتره معاك
"
82	"مدحت: ااه صح، في اللى بتتكلمى فيه. اممم.
"
83	"سكت شويه وهو بيبعد بنظراته عنها وبعدها اتكلم
"
84	"- نهال هو انا فارض نفسى عليكى
"
85	"نهال وهي مخضوضه ومستغربه: فارض نفسك عليا. مين اللى جال كده؟!
"
86	"مدحت بهدوء يسبق العاصفه: و لما هو كده، الزفت دا لما سألك ليه رديتى وجولتى مش مخطوبه
"
87	"وكأن جردل ميه ساقعه اتدلق عليها. اتكلمت وهي بتبلع ريقها
"
88	"- شوف يا مدحت. ارجوك اسمعنى كويس.
"
89	"مدحت باهتمام وصوت واطى: كملى انا سامعك.
"
90	"قلبها كان بيدق بخوف شديد خايفه من رد فعله قبل ماتتكلم. لكنها اجمعت امرها وشجعت نفسها تقول الحقيقه
"
91	"- بصراحه كده هو اللى جالى عن موضوع مها لما شافنى في المستشفى امبارح وانا لأنى كنت مصدومه ومخى مشوش رديت عليه بالا لما سألنى مخطوبه لمين في ولاد عمك
"
92	"مدحت وهو بيهز في دماغه ويوزن الكلام وبعدها كلمها وهو بيعد بايده.
"
93	"- يعنى انتى وجفتى تتسايرى معاه وخد وادا في الكلام معاكى وحكالك عن قصتى مع مها. حكايلك ايه تانى يا نهال جوليلى
"
94	"نهال بخضه: والله هما يدوبك خمس دجايج وكانت صدفه كمان.
"
95	"مدحت: انتى عارفه يا نهال انا و مها سيبنا بعض ليه على الرغم اننا كنا متفجين على الجواز وتجريبا انا كنت مخلص الشجه اللى هانتجوز فيها.
"
96	"نهال: ليه!
"
97	"مدحت وهو بيقعد على كرسى جمب المكتب.
"
98	"- جولتيلى ليه، الحكايه يا ستى لما جاتلى مها تشاورنى وتجولى ان الدكتور عزيز و اللى كان استاذى. متجدملها وطالبها للجواز، هاتصدجينى لما اجولك. انى انا اللى جولتلها وافجى بيه واتجوزيه.
"
99	"نهال و هي مستغربه وبتقعد في الكرسى اللى قباله
"
100	"- ليه؟!، اذا كنت بتحبها.
"
101	"مدحت: عشان يا نهال نبرتها وصوتها وهي بتتكلم عنه وعن حالته الماديه والعروض اللى عرضها عليها كانت بتأكدلى انها ليها غرض. وهي لو حابه ترفض مش هاتيجى تقولى وتعرض عليا المغريات دى كلها.
"
102	"- قولتلها اتجوزيه وهان عليك الحب
"
103	"قالتها نهال مصدومه
"
104	"مدحت وهو بيميل لقدام يقرب منها وعينه في عينها
"
105	"- لمجرد بس انى حسيت انها مش متمسكه بحبى ليها وان عجلها بيشاورلها توافج.
"
106	"نهال والدموع في عنيها: وانت بقى دلوقتى حاسس انى مش عايزاك
"
107	"فضلت مستنيه رده وهو كان بيبادلها النظرات بسكوت وبس. غموض في عنيه مش مبين اى اجابه ليها. نظره حاده وغضب ظاهرين في نظرته وبقوه، مقدرتش تتحمل دقيقه زياده فسحبت شنطتها وقامت من غير استئذان وهو غضبه سيطر عليه لدرجه انه مكلفش نفسه ينده عليها يوقفها.
"
108	"- واااه ياراجح. مكفياك ياراجل، دا انت زعلك عفش.
"
109	"دا اللى قالتوا نعمات تهدى جوزها اللى كان بيغلى من بناته
"
110	"راجح بنظره ناريه: انا برضوا زعلى عفش. ولا بنتتك اللى ماشين على كيفهم
"
111	"نعمات: على كيفهم. ماتخلى بالك من كلامك. انت بنتتك الكل يشهد على ادبهم
"
112	"راجح: ايوه ادبهم. يعنى عاجبك المحروسه اللى جاعده في البندر جمب واد عمها في المستشفى اللى بتجول عليه خطيبها من غير شورتى
"
113	"نعمات: احنا برضوا هانجيب السيره دى تانى. ماجالتلك كلم جدها.
"
114	"راجح: وهي دلوجتى موافجه وراضيه بعد الدنيا ماولعت. ماكان من الاول، بدل مانتشبك مع العمده وولده. وتحصل النصايب دى كلها
"
115	"نعمات: يوووه. النصيب عاد. حد عارف بكره هايحصل ايه.
"
116	"راجح بعصبيه: يحصل ولا مايحصلش اتصلى ببت ال، بتك خليها تلم نفسها وتيجى مع اى حد من عمامها نازل البلد والا هاروح اسحبها من شعرها واحلف ما اوافج على جوازها من واد عمها خالص.
"
117	"بثينه ونوها وكأن نازل عليهم سهم الله ماعرفينش يهدوها ازاى ولا يوقفوا دموعها اللى بتنزل باستمرار من غير ماتوقف وهما في المدرج الفاضى غير من بعض الزملا الطلاب والطالبات
"
118	"بثينه: انا اسفه يا نهال، والله لو كنت اعرف البنى ادم ده ما كنت قومت من جمبك نهائى
"
119	"نوها: انا الراجل ده ماكنتش مطمناله وماكنتش عايزه اجوم بس بثينه هي اللى شدتنى واحرجتنى جدامه
"
120	"بثينه وهى بتبصيلها بعتب.
"
121	"- فيه ايه يا نوها؟، انا افتكرتوا قريبها. ولا يعرفها
"
122	"نوها: بس انا عايزه افهم هو انتى كده فشكلتى الخطوبه ولا هو ولا ايه بالظبط
"
123	"نهال وهي بتحاول تمسح الدموع اللى نازله بحرقه
"
124	"- بيجولى انا مابتمسكش بحد مش عايزنى وفاكرنى انا مش عايزه. يبجى ايه؟ دا بيجولى انا فارض نفسى عليكى. هو فارض نفسه عليا.
"
125	"بثينه: طب وانتى سكتى ليه؟ كنتى قولتيلوا عن حبك ليه من ايام طفولتك. من قبل هو نفسه ما يشوفك انسه ويحبك.
"
126	"نهال: انا ماتحملتش لما جابلى مها مثل. عشان يفهمنى، وحاولت الاقى تفسير غير اللى في مخى مالجيتش. جومت سيبتوا ومشيت. دا حتى ماسألش. عشان يوصلنى زى كل يوم. يبجى خلاص. مش كده يا نوها خلاص يا بثينه، انا هاسافر البلد على اول جطر. ماحملاش اجعد دجيجه في البلد دى
"
127	"انتصار وهي بتبص ل معتصم اللى بيسرح شعره وبيهندم نفسه قدام المرايه: هاتاخد حد من الغفر معاك.
"
128	"معتصم باستغراب: عايزانى اخد حد من الغفر جهوة سلام الحشاش. عشان يوصل الخبر لابويا. وتبجى جضيه
"
129	"انتصار: وانت اش ضامنك انك ماتلاجيش حد من مضاريب الدم دول متربصلك. زى المره اللى فاتت
"
130	"معتصم بخوف: بس هما مش باينين من امبارح انا طلعت مع ابويا وطلعت لوحدى مالمحتش حد فيهم نهائى
"
131	"انتصار: بردك ماتضمنش. انت خد الواد جبيصى وانا هاديلوا فلوس عشان مايجولش لابوك.
"
132	"معتصم: طب لو ابويا سأل عليه. ماانا ماهجدرش اخليه معايا السهره كلها.
"
133	"انتصار: لهو انت ليك نفس تسهر بعد دا كله. انت توصلهم الفلوس وتاجى على طول
"
134	"معتصم: ماينفعش ياما. الجو حلو هناك والبت الغازيه حلوه جوى
"
135	"انتصار بشده: بجولك ايه مافيش سهر انت هاتروح وتاجى على طول وهاتاخد جبيصى معاك فاهم ولا لاه
"
136	"- فاهم ياما بس نص ساعه كده تفاريح مش هاعوج. صدجينى مش هاعوج
"
137	"- طب ولزوموا ايه السربعه بس. ماكنا استنينا للخميس.
"
138	"قالتها بدور عشان توقف نهال اللى بتلم الهدوم وتوضبها في شنطتها
"
139	"نهال وهي بتبرق ل بدور: اسمعى اما اجولك، لو عايزه تترزعى هنا وانا اسافر لوحدى اترزعى.
"
140	"بدور: بااه يا نهال دا انتى بجيتى صعبه خالص. هو حصل ايه خلاكى كده.
"
141	"نهال بعصبيه: مالكيش دعوه باللى حصل. انتى اساساً ابوك اتصل بيا النهارده عشانك وجالى خليها تنزل بدال ما اربيها، عايزه تجعدى تانى وتعصى ابوكى.
"
142	"بدور بزعل: لا طبعاً ماجدرش اعصاه. بس كان نفسى اسلم عليه جبل مانمشى
"
143	"نهال بملل: يوووه اتصلى بيه وخلصى. عايزين نحصل الجطر.
"
144	"معتصم واللى كان ماسك الشيشه وبينفخ منها الدخان الاخضر ومبسوط من البت الرقاصه اللى بتتمايل قدامه بدلع ومياصه. فجأه الفون بتاعه رن
"
145	"طلع التليفون عشان يرد بقرف
"
146	"- الوو، ايو ياجبيصى الزفت انا مش منبه عليكى ان اننا اللى هارن عليك وجت ما اكون عايز اروح عشان تيجى.
"
147	"جبيصى: ايوه يا معتصم بيه. العمده اتصل بيا وبيجولى انه عايزنى ضرورى.
"
148	"معتصم بعصبيه: يعنى ايه يازفت انت. هاتمشى وتسيبنى اروح لوحدى
"
149	"جبيصى: يابوى انا باتصل بيك عشان كده. انا مستنيك بره الجهوه تحت الشجره الجديمه ناحية الزراعه باشربلى حجرين جوزه. بسرعه ياللا اطلع عشان انا عايز احصل العمده
"
150	"معتصم وهو قرفان. طب غور ادينى طالعلك. جاليت مزاجى الاهى يجصر بعمرك.
"
151	"وعند جبيصى بعد ما انتهت المكالمه اللتفت للى قاعدين واقفين وراه بالسلاح
"
152	"- استريحتوا كده يابهوات. انا اكيد هاروح في داهيه بسببكوا
"
153	"رائف وهو بيخبط على كتفه
"
154	"- بعد الشر عليك ياجبيصى. انت ذنبك ايه بس.
"
155	"حربى: ايوه يا جبيصى. انت دلوك تروح ولو سالتك انتصار جولها ولدك مشانى وطبعا العمده مايعرفش بالمشوار. يعنى انت في امان
"
156	"رائف: ياللا بجى جر رجلك وامشى. خلص يللا
"
157	"جبيصى وهو ماشى وبيضرب كف على كف.
"
158	"- ياوجعتك المطينه ياجبيصى. ياوجعتك الزفت ياجبيصى
"
159	"يادوبك تلت ساعه وخرج معتصم يدور على جبيصى خلف القهوه عند الشجره القديمه زى ماقالوا وهو بيدور بعنيه عليه
"
160	"- انت ياجبيبصى. جاعد فين ياجبيصى الزفت
"
161	"- انا هنا ياروح جلبى
"
162	"قالها رائف وهو بيخرج بسلاحه من المكان الضلمه اللى كان مستخبى فيه
"
163	"معتصم وهو مخضوض: رائف!
"
164	"- وحربى كمان. ايه رايك.
"
165	"قالها حربى وهو مثبت السلاح في ضهر معتصم اللى حس وكأن نهايته ازفت وهو قلبه هايوقف من الخوف.
"
1	"يوم جديد بيهل بصباحه على الجميع
"
2	"- صباح الخير
"
3	"قالها عاصم اللى كان خارج من اؤضته وهو لابس عبايته وخارج
"
4	"سالم: صباح النور ياولدى. رايح فين عالصبح كده؟
"
5	"عاصم: واريا بس شوية مشاوير كده عايزه اخلصها بس هاجى بدرى ان شاء الله
"
6	"قالها وهو بيقعد عشان يفطر معاهم
"
7	"سالم: لكن انت عديت على جدك زى ماجولتلك امبارح
"
8	"عاصم: عديت يابوى وسألنى عن جوازى
"
9	"سميحه: وانت جولتلوا ايه
"
10	"عاصم: جولتلوا اللى جولتوهلك سابج.
"
11	"سالم: ياولدى دا جواز وكلمه هاترتبط بيها وانت طول عمرك راجل مابترجعش في كلمتك
"
12	"عاصم: ماتخفش يابوى انت جولتها بنفسك مابرجعش في كلمتى
"
13	"سالم وهو بيأكد عليه مره تانيه: ياولدى دى بت عمك وانا اخاف تظلمها
"
14	"عاصم: وااه يابوى وانا امتى بظلم حد عشان اظلم بت عمى
"
15	"سالم: الجلب ومايهوى ياولدى
"
16	"عاصم بحزن: سيب اللى في الجلب يابوى في الجلب يابوى. وانتى يااما روحى النهارده كلمى مرة عمى تشوف البت ولو رضيت ابويا يكلم عمى.
"
17	"سميحه بفرحه: حاضر ياولدى من عنيا بس النهارده خابزه لو ملكت اروح العشيه هاروح ولو ماملكتس هاروح بكره
"
18	"سالم: استنى يامره انتى مستعجله على ايه
"
19	"سميحه اتخطفت مصدومه خافت لا يأجلها تانى لكن عاصم اخد باله وحب يطمنها
"
20	"- خلاص يابوى خليها تروح. احنا في الحديت ده بجالنا ايام
"
21	"سالم بتردد: لكن ياولدى
"
22	"عاصم وهو بيقطع: خلاص يابوى والنبى. خليها تفرح
"
23	"- تفرح ازاى بس وانت نفسك مش فرحان
"
24	"قالها سالم بحزن جوا نفسه على حالة ابنه.
"
25	"- خلاص روحى بس خليها بكره عشان خبيزك
"
26	"سميحه بفرحه كبيره: حاضر. يارب تعجل بالفرح يارب
"
27	"راجح كان بيفطر هو مراته واولاده الصغيرين لما نزلت بدور من الدور التانى وهي بلبس المدرسه وفي ايدها شنطتها وخارجه من غير ولا صوت
"
28	"- صباحك وراكى ولاجدامك ياغندوره
"
29	"- صباح الخير يابوى
"
30	"دا كان رد بدور على والدها اللى كمل بعد كده
"
31	"- ماشيه على طول مش تترزعى تفطرى الاول
"
32	"بدور: ماليش نفس يابوى عن اذنكم.
"
33	"قالتها بحزن وبعدها خرجت على طول، اتكلمت نعمات ل راجح
"
34	"- براحه شويه عالبت ياابو ياسين
"
35	"راجح وهو بيحاول يمسك اعصابه
"
36	"- انا برضوا براحه يامره يامجنونه. دا انا ماسك نفسى على بتك بالعافيه. جايه دلوك تجولى مش جابله واد العمده. كان فين رأيها ده لما اتجدمولها عيال عمها التلاته اللى الوحد فيهم بعشره من عينة معتصم
"
37	"وهى معرفتش تختار واحد فيهم
"
38	"نعمات: اديك جولت بنفسك التلاته رجاله عليهم الجول وهي احتارت مابينهم.
"
39	"راجح بعصبيه: اااه وجايه دلوكت تختار بعد مااتشبكنا مع الناس وادينا فاتحه مش كلمه بس. اسمعى الكلام دا زين وفهميه لبتك. انا مبرجعش في كلمه جولتها ومطرح ماتحط راسها تحط رجليها. انا لحد دلوكت مش راضى امد يدى عليها
"
40	"نعمات بخضه: وااه يا راجح دا انت عمرك ماعملتها مع واحده فيهم. هاتضربها دلوكت وبتك عروسه.
"
41	"راجح بتهديد: امال اسيبها توطى راسى مع الناس معتصم بجى نصيبها. بس تخلص سنتها الاخيره وتكمل سنها وهاجوزها على طول مش هاستنى ولو بتك زودتها احلف اجوزها بالسُنه
"
42	"نعمات: تجوزها بالسُنه ليه طارت عليها؟
"
43	"راجح: امال اسيبها توطى راسى. العمده وولده مستنين بس اشاره وهما مستعدين يكتبوا ورقه بمليون مش مية الف ضمان.
"
44	"قاعده مشبكه ايديها فوق شنطتها وباصه قدامها على الطريق من غير ماتنطق بحرف واحد واما يسألها ترد بجواب على قد السؤال وماتزودش حرف. ودا حالها من ساعت مابقى يوصلها في الروحه والرجعه اديلها كام يوم مستنيه اللحظه اللى هايمل فيها ويزهق.
"
45	"هى مصبره نفسها عشان عارفه ومتأكده ان اشغاله بالغصب هاتلهيه وتصرفه عنها
"
46	"- تحبى اشغل التكيف؟
"
47	"دالسؤال اللى خرج منه رغم ان الجو جميل ومايستهلش تكيف بس اهى حجه يفتح كلام عشان تفك شويه من حالة البرود اللى لابساها. لكن ردها كان يدوب كلمه
"
48	"- لا
"
49	"بس دا اللى قدرتى عليه. ماشى. حب يجرب تانى
"
50	"- تحبى اشغل لك اغنيه تحبيها.
"
51	"باصت له باستغراب وبعدين جاوبت بنفس الكلمه والتفتت للطريق تانى. بس عالاقل المره دى حنت عليه بنظره منها بلون عنيها السرى اللى ظهر قصاده بمنتهى الجمال في ضى الشمس اللى عاكسه نورها في العربيه بس كمان اهى رجعت تانى لحالة الجمود وهو زهق ونفسه ترجع لجنانها وحيوتها
"
52	"وبحركه مش محسوبه زود السرعه بشكل جنونى
"
53	"فى الاول مرضيتش تبين خوفها وهي حاسه بقلبها هايوقف من الخوف لكنها اكتر من دقيقه مااتحملتش.
"
54	"ابتدت الاول بصوت واطى وبيرجف
"
55	"- هدى السرعه، هدى شويه
"
56	"وبعد كده مااتحملتش و صرخت بصوتها العالى
"
57	"- هادييييي
"
58	"فورا هدى سرعة العربيه. لكنه بعد ما شاف نظرة الخوف والرعب منها حس بالندم
"
59	"- اهدى خلاص اهدى انا كنت بهزر
"
60	"بصيتله بغيظ اتملك منها وبانفعال
"
61	"- بتهزر، كنت هاتوجف جلبى واموت فيها من الرعب والخوف وتجولى بتهزر
"
62	"حب يستفزها زياده: مكنتش فاكر ان جلبك خفيف كده
"
63	"كان هاين عليها تضربه قبل ما تتكلم وهي ماسكه نفسها بالعافيه.
"
64	"- ها ها ها وانا ماكنتش اعرف انك ظريف كده!
"
65	"- هههههههه
"
66	"صوت ضحكته اللى جلجلت بصوت عالى كانت هاتوقف قلبها من سرعة دقاته بغباء.
"
67	"وهو كان بيحاول يسيطر على ضحكته بالعافيه عشان يقدر يتحكم على اعصابه في السواقه
"
68	"- ماخلاص هي نكته؟
"
69	"قالتها بنظره كلها غيظ وهو بادلها بنظره مش فاهماها
"
70	"وبعدها اتكلم بانبساط وغموض زياده
"
71	"- هي دى نهال!
"
72	"حاست بالتوتر منه ومن كلامه لكن بنظره للطريق اللى قدامها حاست بالراحه
"
73	"- الحمد لله وصلنا.
"
74	"مدحت ومازلت الضحكه مرسومه على وشه
"
75	"- بتجوليها بارتياح كده لدرجادى انتى تعبتى منى ومن سواجتى
"
76	"بادلتوا نظره عابره من غير ماترد عليه وهي بتجهز نفسها للنزول بعد ماوقف بعربيته وقبل ماتنزل
"
77	"- نهال ماتنسيش ترنى اول ما تخلصى على طول
"
78	"حاولت تبقى زوق و ماتتهورش في الرد
"
79	"- على فكره كده ماينفعش انك تعطل مصالحك كل يوم عشانى
"
80	"رد بسماجه استفزتها: وانتى مالك ياستى انا عايز اعطل مصالحى.
"
81	"من غير رد نزلت فورا وهي بتقفل باب العربيه بعنف
"
82	"وهو الابتسامه بقت ماليه وشه زياده
"
83	"- توك ماواصله ياست هانم. طبعاً تيجى براحتك وتصحى براحتك مدام في عربيه بتجيبك مخصوص مش احنا اللى نصحى من الفجريه عشان بهدلة المواصلات
"
84	"- نوها اتعدلى بدل مااعدلك
"
85	"دا كان رد نهال على هزار نوها اللى كملت هزارها
"
86	"- تعدلينى ليه بجى معوجه انا ولا كنت معوجه ها
"
87	"نهال بانفعال حقيقى: والنعمه انا على اخرى. لمى نفسك احسن واتجى شرى.
"
88	"نوها بخنوع تام: حاضر ياست هانم اللى تؤمرى بيه
"
89	"نهال بابتسامه جميله: ايوه كده. خليكى حلوه.
"
90	"نوها: حاضر ياست هانم هبجى حلوه
"
91	"نهال بضحكه: هههه. يخرب مطنك ضحكتينى.
"
92	"نوها بمرح: لا وهاتنبسطى اكتر لما تعرفى ان المحاضره اتلغت لان الدكتور عنده ظرف صحى
"
93	"نهال قفلت بؤها بعد ماكانت بتضحك: ودا بجى هايبسطنى ياناصحه.
"
94	"نوها: ايوه طبعاً. ايه رأيك نروح نتفرج شويه على المحلات
"
95	"نهال: ايوه عشان مدحت واد عمى يعملى محاضره بعد كده.
"
96	"نوها: هو لسه مشالكيس من مخه
"
97	"نهال: كل يوم اجول النهارده هاينشغل عنى بس مفيش فايده. دماغه زفت. استنى ارد عالتليفون اللى بيرن ده
"
98	"نوها: طيب شوفى مين؟
"
99	"نهال بعد ماشافت النمره ردت بابتسامه جميله
"
100	"نهال: الو السلام عليكم
"
101	"رائف: ازيك يابت
"
102	"نهال بضحكه: بت لما تبتك
"
103	"رائف: يابت عيب عليكى احترمينى انا واد عمك وكبير عليكى
"
104	"شهقت نهال وهي بتضحك لما لاقته واقف قصادها
"
105	"- واه انت ايه اللى جابك هنا؟
"
106	"رائف وهو بيرفع حواجبه بمرح: انا محدش يتوقعنى
"
107	"نهال ضحكت على جنانه و نوها حاولت تدارى ضحكتها وهي مكسوفه. لفتت نظره فمد ايده يسلم على نهال وبعدها سلم عليها
"
108	"- ازيك ياا
"
109	"نهال: اسمها نوها يامجنون
"
110	"اهلا ً يا انسه نوها
"
111	"ردت عليه بكسوف: اهلاً بيك حضرتك. طيب انا هاروح اشوف بثينه لما تعوزينى رنى عليا يا نهال ماشى.
"
112	"قالتها ومشيت تحت عيون رائف اللى رافقتها لحد مااختفت. اما نهال فكانت بتتكلم مع رائف كالعاده بعفويتها معاه مش دريانه بعيون ملاها الحقد والغل
"
113	"فى البلد
"
114	"بدور كانت خارجه من مدرستها كالعاده مع نيره بنت عمها ولقتوا من تانى بيهل عليهم.
"
115	"نيره: اللحجى المحروس خطيبك باينه استحلاها.
"
116	"كان هاين عليها تولع فيه وهو بيتمختر قدامها بابتسامته السمجه والمستفزه
"
117	"معتصم: ازيكم يابنات.
"
118	"نيره: اهلا يا معتصم. طب انا هاستناكى يا بدور عند اخر السور
"
119	"استنت بعد مابعدت نيره وبغضب مكبوت
"
120	"- انت ايه اللى جابك تانى هي شغلانه؟
"
121	"معتصم راحت منه الابتسامه اللزجه
"
122	"- وانتى مابترويش عليا ليه لما باتصل عليكى سايبانى ومش معبرانى
"
123	"بدور بتحدى واصرار: ولا هارود عليك. ولو مش عاجبك نفوضها سيره وارجعلك شبكتك!
"
1	"سكتت شويه راضيه وبعدين ردت وقالت
"
2	"- هي نهال حلوه صح زى مابتجول بس مش زى بدور دى عامله زى الممثلين اللى بيجوا في التلفزيون بعنيها اللى محد عارفلها لون. غير كده صغيره وهتبجى تحت طوعك لكن نهال باصه في العالالى وعايزه تبجى دكتوره زيك وتناطحك
"
3	"بصيلها مدحت بتقيم قبل مايقول
"
4	"- يعنى هو دا السبب ياامى انك مش عايزه واحده تناطحنى عايزه واحده طوع.
"
5	"راضيه بتصميم: ايوه ياولدى انت عايزه واحده تردلك الكلمه بكلمه ولا واحده تجول حاضر ونعم
"
6	"هز برقابته وهو بيمسح على وشه وبيضحك ضحك غريب قبل مايقول
"
7	"- مش عايزالى واحده متعلمه عشان متردش عليا طيب ياامى دا انتى مخادتيش ابتدائى حتى وبتردى على ابويا الكلمه بكلمتين مش كلمه واحده
"
8	"راضيه بعدم تصديق: واه يا مدحت انت هاتجلب عليا ولا ايه ولا يكونش البت نهال عجبتك ياولدى.
"
9	"قام سايبها مدحت وراح يوضب في حاجته الى هايمشى بيها ومردش عليها
"
10	"راحت هي مكرره تانى: مدحت ياولدى قولى ان كان عجبتك البت
"
11	"رد عليها بضيق: امى الله يخليكى جفلى على الموضوع ده انا خلاص جولتلك انى نفسى جفلت
"
12	"- لكن ياولدى
"
13	"- خلاص ياامى، قالها وهو بيشاور بكف ايدوا علامه على وقف الكلام
"
14	"فى بيت راجح
"
15	"بعد ماهديت وبطلت عياط اتكلمت نهال
"
16	"- خلاص هديتى.
"
17	"بدور وهي بتمسح دموعها: ايوه. بس هو ليه جاى يتعصب عاليا. انا مش خليت الاختيار بايد ابويا وجدى
"
18	"نهال: بصراحه انا اول مره اشوف عاصم كده دا عنيه كانت بتلمع انا حسيت انه هيبكى
"
19	"بدور وهي مصدومه: يبكى. عاصم يبكى كيف وليه يعنى؟!
"
20	"نهال: دا بينه بيحبك جوى يابت بصراحه انا طول عمرى واخده بالى من نظراته ليكى بس دى المره الاولى اشوفه كده. طيب انتى ايه رأيك.
"
21	"بدور بنظره ضايعه: معرفاش. انا بصراحه بخاف منه عشان هو طبعه شديد بس برضوا بيعجبنى لما بشوفه راكب الحصان
"
22	"نهال: بس كده. بيعجبك وهو راكب عالحصان. على العموم الكلام دلوكتى مالوش لازمه. عشان جدك اختار انك تتجوزى معتصم واد العمده
"
23	"بدور: يعنى دلوكتى انا هاتجوز معتصم بصراحه مكنتش متوقعه.
"
24	"نهال والشك بيلاعبها: امال كنتى متوقعه مين؟ الا صح جوليلى انتى لما شوفتى مدحت واد عمك الجمعه اللى فاتت مجولتليش ليه؟ هو انتى كنتى متوقعه جدى يختاروه هو؟!
"
25	"بدور ببلاهه: الدكتور مدحت دا اكبر منى بسنين كتيره وانا اساساً بعد ما شوفته الجمعه اللى فاتت بصراحه نسيت اجولك
"
26	"نهال وهي متغاظه من اختها وعبطها: نسيتى. نسيتى يا بدور
"
27	"اخدت نفس طويل وخرجته قبل ماتقول: تصدجى يا بدور هو كان يستاهل واحده زيك!
"
28	"بعدها بيومين.
"
29	"راجح كان قاعد مع بناته ومراته بعد العشا وحاطط ابنه ياسين على حجره
"
30	"نعمات وهي بتسأل: يعنى على كده الخطوبه هاتبجى في قاعه افراح في المحافظه طيب واحنا هانجدر عالمصاريف دى كلها
"
31	"راجح: انا جولت كده بس بجى العمده اصر انه هايجوم بالمصاريف كلها. مش هو اللى عايز يتفشخر يتحمل بجى انا عن نفسى كنت عايز حاجه عالضيق في بيتى او بيت جدها
"
32	"نهال وهي فرحانه: طب ماهو حلو يابوى خلينا نشوف افراح البندر.
"
33	"- وانتى ايه رأيك يا بدور فرحانه يابتى
"
34	"قالتها نعمات لبنتها لما لاقيتها ساكته ما بتتكلمش
"
35	"بدور وكأنه مش فرحها: عادى يعنى كله واحد معايا خطوبه عالضيق ولا عالواسع ماتفرجش معايا
"
36	"نعمات وهي مستغربه: عادى. دى خطوبتك بابتى كيف عادى يعنى.
"
37	"بدور حركت كتفها ولوت شفافيها بحركه تدل على انها مش فارق معاها. امها واختها استغربوا منها بس باباها حب يغير الموضوع فاتكلم مع نهله الصغيره وقال: وانتى ياست العرايس هاتكملى تعليم زى نهال ولا تتجوزى صغيره زى اخواتك الباقين؟
"
38	"نهله بضحكه: لا هاتجوز صغيره يابوى.
"
39	"وكملت ضحك وهما ضحكوا معاها. بعدها راجح كلم ياسين وهو على حجره وانت ياحبيب ابوك معندكاش اختيار زيهم انت لازم تتعلم وتبقى ظابط كبير او دكتور زى واد عمك
"
40	"ياسين بفرحه: هابقى ظابط يابوى
"
41	"راجح بفرحه: تعيش ياحبيب ابوك وتبقى احسن ظابط
"
42	"نهال بحماس: طيب على كده الخطوبه مش فاضل عليها غير كام يوم مدام ميعادها الخميس دا كدا مفيش وقت معانا شد حيلك معانا يابوى في الفلوس احنا عايزين نشرفك.
"
43	"راجح: اااه دا اللى كنت عامل حسابه هاكفيكوم كساوى ولا وجهاز للبت اللى هاتتجوز ولا مصاريف الكليه بتاعتك ياست البنات
"
44	"نعمات بضحكه بشوشه وهي بطبطب على كتفه: ربنا يخيلك ليهم وتعيش مكافيهم العمر كله
"
45	"البنات كلهم بصوت واحد: يارب
"
46	"يوم الخميس.
"
47	"العيلتين كانوا مستنين في القاعه دخول العرسان. عيلة العروسه في الناحيه اليمين وعيلة العريس في الناحيه الشمال. كل اسره او مجموعه قاعدين حوالين طرابيزه كبيره منهم عيلة. عاصم اللى كانوا مكشرين كأنهم في عزا سالم اضايق وحب ينبهم
"
48	"- افردى بوزك يا وليه خبر ايه انتى جاعده في عزا
"
49	"سميحه اتكلمت وهي متغاظه: اعملك ايه ياعنى اجوم ارجص مش كفايه خليتنى اجى بالغصب.
"
50	"سالم وهو بيدوس على سنانه: ياعنى عايزه ماتجيش خطوبة بت اخوى عشان رفضوا ولدك انتى عايزه الناس تاكل وشنا
"
51	"سميحه بحرقه: يغوروا الناس مش كفايه ولدى اللى اتكسر بخاطره وحالته لاتسر عدو ولا حبيب دا طول عمره مش شايف غيرها
"
52	"سالم بشده: بجولك ايه ماحدش بيموت من العشج
"
53	"بكره ربنا يكرمه بواحده تنسيه وانتى دلوكتى تفردى بوزك انتى والعيال وحاولى ماتبينيش مش كفايه ولدك مارضيش يجى معانا.
"
54	"هديه وابنها حربى ومحسن جوزها وبقية افراد الاسره قاعدين على طرابيزه وحدهم
"
55	"هديه وهي بتبص عالقاعه والناس وعينها رايحه وجايا على كل حاجه قدامها
"
56	"- شايف ياسى محسن الهنا دا كله وعايزهم يرضوا بولدك
"
57	"محسن بصيلها بغيظ: بجولك ايه دا نصيب
"
58	"حربى اتكلم وقال: نصيب برضوا يابوى يعنى تبجى بت عمى ومتبجاش من نصيبى دا اكيد ترتيب على كبير من جدى وعمى راجح
"
59	"وقبل مايتكلم محسن الانوار اتغيرت واشتغلت مزيكا دليل على دخول العرسان.
"
60	"دخلت بدور بفستان خطوبه فوشيا وعليه حجاب مناسب للفستان وفوقيه تاج صغير اما المكياج فزود جمال على جمالها وعنيها اترسمت بشكل خرافى خلى النظر لها متعه اما عريسها فلبس البدله فبينت اوى سنه الصغير لأنه مايفرقش عن العروسه غير 3 سنين.
"
61	"كل اللى في القاعه انبهروا من جمال العروسه والشكل المنظم للحفله لكن المفاجأه كانت للحضور فهى نهال اللى ظهرت بعد العروسه وهي لبسه فستان سهره نبيتى محتشم لكنه كان مبين رشاقتها بلاضافه للميكب اللى زود جمالها فسحرت كل اللى شافها وبقت الناس تتكلم على جمال العروسه واختها وهي كان باين اوى مبسوطه لفرح اختها
"
62	"حربى كلم والدته وقال لها
"
63	"- شايفه يااما البت نهال اللى بتجول انها هاتتعلم بجت ازاى.
"
64	"هديه وعنيها منزلتش من عليها: شايفه ياولدى
"
65	"مدحت كان وقف عربيته قدام القاعه وداخل من الباب الرئيسى فلقى اخوه رائف قدامه. بعد ماسلم عليه سألوا
"
66	"- ايه الاخبار؟ الفرح تمام
"
67	"رد رائف: اسكت ياعم الدكتور بنات عمك راجح جالبين الدنيا جوا سوا العروسه ولا نهال كمان. دى النهارده حاجه تانيه خالص
"
68	"مدحت اتكلم ببرود عكس اللى جواه: طيب وانت جاعد هنا ليه عالباب
"
69	"رائف: لا ماانا مستنى جماعه صحابى من الجامعه.
"
70	"ادخل انت هاتلاجى ابويا وجدى جاعدين على طرابيزه واحده
"
71	"دخل القاعه وكل اللى يشوفه من اقارب ومعارف كانوا بيسلموا عليه اما هو كان بيدور عليها حتى مااهتمش يشوف العروسه
"
72	"فجأه لاقاها قاعده مع جدها بتهزر معاه. عينه كانت هطق شرار لما شافها بالميكب والفستان اللى خلاها حوريه بجمالها وبخطوه سريعه وصل عندهم
"
73	"انتبهوا عليه لما اتكلم وهو بيسلم على جده
"
74	"رد عليه الجد ياسين السلام وهو الضحكه ماليه وشه.
"
75	"- اهلا بالغالى عقبال فرحتك ياولدى
"
76	"وطى يبوس على كف ايدوا. اما هي اتلبخت الاول بطلته وهيئته وبعدها سيطرت على توترها قبل ماتتكلم
"
77	"- طب انا هاروح اشوف اصحابى ياجدى وانت عقبالك يادكتور
"
78	"قالتها ومدت ايدها عشان تسلم وتمشى لكنها فوجئت لما قرص على كفها بكفه وهو بيتكلم بنظره رعبتها
"
79	"- ايه عملاه في نفسك ده
"
80	"فى اول اتلخبطت لما قالت: هه
"
81	"وبعدها وبكل تحدى بصت في عينه وهو بتقول: وانت مالك؟!
"
1	"نهال اتفاجأت من كلامه اللى هز حصونها. واللى بين من خلال نبرته حنيه اول مره تحسها منه خصوصاً لما ظهرت اكتر في عنيه اما حاولت ترد عليه بالرفض
"
2	"لكن لسانها اتعقد قدام نظرته ليها
"
3	"حست نفسها هاتضعف وتنسى العهد اللى اخدته على نفسها فجمعت شجاعتها عشان ترد. بس حاولت متبقاش قليلة الزوق
"
4	"- ااا. انا متشكره جدا لاهتمامك وو يعنى لو في حاجه انا مافهمتهاش هاجولك برضوا
"
5	"- يعنى مش هتتكبرى انك تيجى تسالينى.
"
6	"قالها مدحت وهو واضع ايديه في جيوبه وواقف بيبصلها وبيشبع من تفاصيلها
"
7	"هزت دماغها بالنفى، ودا كان ردها عليه
"
8	"- ماشى. قالها وراح يقعد عالكرسى اللى ورا المكتب وبعدها كمل مش ناويه تجعدى بجى
"
9	"نهال: لا طبعاً انا جولتلك عايزه امشى. البنات مستنينى
"
10	"مدحت: بنات مين غير نوها
"
11	"بصيتله بغيظ لما رجع لتطفله تانى عليها وبعدها اتكلمت
"
12	"- ايوه انا صاحبت واحده جديده انهارده والحمد لله انى بصاحب بنات بس عشان تتطمن.
"
13	"- نهال اتعدلى في كلامك
"
14	"قالها بغضب وهي مرديتش تزود معاه
"
15	"- حاضر في حاجه تانيه
"
16	"مدحت: لو اى حاجه نجصت عندك في السكن جولى
"
17	"- حاضر
"
18	"مدحت: لو اى حد ضايجك او زعلك جولى
"
19	"- حاضر
"
20	"مدحت: لو
"
21	"- ماخلاص بجى كام مره هاتجولهالى
"
22	"قالتها الاخيره وقاطعته فكمل هو
"
23	"- ماانتى دماغك ناشفه مابتسمعيش الكلام. اعمل ايه معاكى بس
"
24	"قلبه انشرح لما لاقها في الاخر بتضحك قبل ماتقول
"
25	"- ماتعملش حاجه سلام بجى.
"
26	"قالتها وهي بتلتفت للخلف عشان تمشى وقبل ماتفتح الباب وقفها
"
27	"- نهال. جبل ماتروحى عالسكن رنى عليا عشان اوصلك
"
28	"لفت تانى تبصله بتعب: تاانى. ماانا جولتلك انى هاروح مع البنات. وانت اساساً معندكش وجت
"
29	"مدحت بتصميم: برضوا رنى وانا لو مش فاضى هاجولك
"
30	"- حاضر
"
31	"قالتها بعدم اقتناع وبعدها رجعت تانى للباب فتحته وخرجت.
"
32	"كان خارج من بيته وماسك فونه بيتكلم لما فجأه لقى طيفها هل قصاده من بعيد وهي بتشاور بايدها هي و نيره لعمها سالم اللى كان قاعد على دكته اللى مكانها جمب البيت
"
33	"رد هو كمان عليهم التحيه باشاره بايده
"
34	"وبعدها اللتفت بدماغه لما سمع صوت سميحه اللى كانت خارجه ورا ابنها
"
35	"- دى نيره و بدور
"
36	"- ايوه هما
"
37	"قالها سالم وعينه على عاصم اللى وكان واقف وناسى اللى بيكلمه في الفون
"
38	"- رد على الراجل اللى بيكلمك ياولدى.
"
39	"- هه حاضر يابوى حاضر
"
40	"دا كان رد عاصم لوالده قبل مايبعد ويكمل مشواره
"
41	"سميحه كمان كانت واخده بالها. استنت لما بعد عاصم وبعدها كلمت سالم بعد ماقعدت جمبه عالدكه
"
42	"- وبعدين ياابو الولاد احنا هانسيب عاصم كده كتير
"
43	"سالم بنظره واستفسار: يعنى عايزانا نعمل ايه؟
"
44	"سميحه: نخطبله هو كمان خليه ينسى بت نعمات
"
45	"سالم وهو دايس على اسنانه: بت راجح مش نعمات فاهمه ولا لاه.
"
46	"سميحه بخوف: فاهمه فاهمه بس دلوكت احنا في الواد اللى جلبه لسه متشعلج بيها، انا عايزه اخطبله واحده تخليه ينسى
"
47	"سالم: عينك على واحده
"
48	"سميحه بحماس: ايوه طبعاً بت عمه نيره هي كمان حلا وجمال
"
49	"سالم بعدم اقتناع: شوفى ولدك واللى يجول عليه انا موافج.
"
50	"سميحه بفرحه: هاجوله. وان شاء الله يوافج
"
51	"سالم ماردش عليها لكن نظرت الشك في عنيه كانت اكتر من رد.
"
52	"لمحتها نوها اللى كانت قاعده مع بثينه على طرابيزه لوحدهم فشاورتلها بايدها وهي بتكلمها في الفون
"
53	"- ايوه يابنتى احنا اللى قدامك. شفتينا. طب كويس
"
54	"نهال وهي واضعه فونها على ودانها
"
55	"- ايوه ايوه. خلاص طيب
"
56	"وبعد ماقربت عندهم وقبل ماتوصل فجأه لاقت شخص قدامها بيوقفها
"
57	"- حضرتك ماتعرفيش فين مكتب شئون الطلبه؟
"
58	"نهال بارتباك وهي بتحاول تمشى من قدامه
"
59	"- لا حضرتك معرفش
"
60	"لكنها يدوبك خطوه ولاقته وقفها تانى وهو بيبصلها بجرأه اكبر.
"
61	"- ليه حضرتك هو انت اول سنه ليكى
"
62	"ضايقها قوى فردت وهي مبرقه عنيها بغضب
"
63	"- عن اذن حضرتك خلينى اعدى
"
64	"رجع من مكانه ووسع لها السكه عشان تعدى
"
65	"وصلت عند البنات بوش مقلوب وبتستغفر ربنا
"
66	"نوها: مين دا اللى كنتى واجفه معاه
"
67	"نهال وشها احمر من الغيظ
"
68	"- كنت واجفه معاه، ماتنجى اللفاظك يا نوها دا واحد وجفنى بيسألنى عن شئون الطلبه
"
69	"بثينه: دا بيستهبل. وعايز يفتح كلام معاكى
"
70	"نهال: ما انا خدت بالى وكشرت في وشه.
"
71	"بثينه: ايوه بس باين عليه تنح عشان من ساعت ماقعدتى وهو عينه عليكى
"
72	"نوها: ياعم سيبك منه. دلوكت اناعايزاك تحكيلى واد عمك الدكتور كان عايزك في ايه
"
73	"بثينه: ايوه صحيح. يا نهال ياحلوه انتى. جوزينى ابن عمك الدكتور والنبى ينوبك ثواب
"
74	"نهال: ادا هي نوها قالتلك!
"
75	"بثينه: ايوه قالتلى وانا بترجاكى والنبى جوزيهولى نهال بنظره ضايعه حاولت تضحك او حتى تبتسم مجامله لكن مقدرتش و نوها بقت ماسكه نفسها بالعافيه من الضحك.
"
76	"كملت بثينه بضحك: ها يا نهال ياقمر انتى
"
77	"هاتجوزينى ابن عمك.
"
78	"نهال: وااه يا بثينه بطلى هزارك ده
"
79	"- واااه
"
80	"قالتها بثينه وانفجرت في الضحك هي و نوها. وبقوا مش قادرين يبطلوا ضحك. وهي لما لاقتهم مش مبطلين ضحك شكت
"
81	"- هي ايه الحكايه؟ هو انتوا اتفجتوا عليا ولا ايه
"
82	"هزوا راسهم موافقين وهما بيضحكوا
"
83	"بصيت على نوها بعتب و التانيه فهمتها
"
84	"- والله ماجولت حاجه هي اللى فهمت لوحديها
"
85	"نهال بشك: فهمت ايه؟
"
86	"بثينه بنظره خبيثه: مش محتاجه حد يفهمنى انا شوفتها لوحدى في نظرته ليكى
"
87	"نهال بحماس: شوفتى ايه؟
"
88	"بثينه بابتسامه واسعه: عيونه كانت رايحه جايه عليكى. باين قوى انه مهتم بيكى. بس دا كبير عليكى
"
89	"نهال بلهفه: لا طبعا الفرق عشر سنين بس
"
90	"بثينه: وايه اللى كان مانعه من الجواز يكونش حب قبل كده ومطالش.
"
91	"نهال حست الدنيا بتلف بيها: تفتكرى!
"
92	"بثينه: مش عارفه بس يعنى احنا بشر ودا شئ طبيعى ان الواحد يمر بتجارب.
"
93	"نوها حست بصاحبتها فحبت تغير الموضوع
"
94	"- احنا خلينى في الوجت الحالى وانا و بثينه شايفينو مهتم
"
95	"نهال وهي في دنيا تانيه: عاادى انه يهتم. عشان انا بجيت مسئوليته زى مابيجول
"
96	"بثينه: انتى مالك يابنتى وشك اتخطف كده
"
97	"كملت معاها نوها: ايوه صح يا نهال مالك؟
"
98	"نهال وهي بتفوق نفسها: ااا متاخدوش في بالكو. المهم في محاضرات
"
99	"نوها: لا مافيش تحبى نجعد شويه ولا نروح.
"
100	"بثينه بحماس: وتروحوا من دلوقت ليه احنا لسه مادخلناش في الجد لسه. تعالوا معايا اعرفكم على اماكن في المحافظه متعرفوهاش.
"
101	"نهال: زى ايه مثلا
"
102	"بثينه: يعنى مثلا نعدى المحلات. نروح كافتيريا ونقضى وقت حلو او نروح كافيه
"
103	"نهال بحماس: يالا انا معاكى
"
104	"نوها: استنى يا نهال لو ابن عمك رن عليكى
"
105	"نهال بتحدى: هو ماله انا مبعملش حاجه غلط. ياللا بينا يابنات.
"
106	"بعد مالقت ابنها خلص غدا وقام من مكانه راحت قايله لبنتها: علجى عالشاى يابت وهاتيه ورايه انا واخوكى في اؤضته
"
107	"اللتفت عليها سالم اللى كان بيتفرح على المسلسل وهي غمزت له بعنيها عشان يفهم لكنه مااديهاش رد فعل واللتفت تانى يكمل فرجه عالمسلسل
"
108	"- مين؟
"
109	"قالها عاصم لوالدته اللى خبطت على باب اؤضته وهو لما شافها فتحت الباب
"
110	"- امى. تعالى ياامى عايزه حاجه.
"
111	"دخلت سميحه وهي ساكته وبعدها قعدت جمبه عالسرير وقبل ماتتكلم طبطبت على كتفه بابتسامه
"
112	"واسعه
"
113	"باصيلها بشك وهو مضيق عنيه قبل مايتكلم
"
114	"- في حاجه ياما؟ وشك بيجول كده
"
115	"سميحه بنفس ابتسامتها: ايوه ياحبيبى فى. انا نفسى افرح بيك
"
116	"عاصم دور وشه وغمض عينه بتعب
"
117	"- الله يخيلكى ياما انا وعدتك جبل كده انى لما الاجى بت الحلال هاجولك وافرحك
"
118	"سميحه وهي بتمسك دقنه وتدور وشه ناحيتها.
"
119	"- ماتبعدش عينك عنى ياولدى. انا فهماك كويس انتى عمرك ماهتفكر في واحده طول ماهى قدام عنيك
"
120	"عاصم وهو عينه في عين والدته
"
121	"- عايزه ايه ياما ريحينى
"
122	"سميحه بحماس: تخطب واحده تستاهلك ومن دمك
"
123	"عاصم بتعب: عايزه مين ياما
"
124	"سميحه: نيره
"
125	"عاصم: نيره
"
126	"فعلا زى ماوعدتهم. قضوا وقت ممتع باللف عالمحلات والفرجه على اماكن اول مره يشوفوها في حياتهم الريفيه لحد اما جاه وقت المغربيه عليهم
"
127	"نوها: مش كفايه كده وخلينا نروح بجى.
"
128	"بثينه: كفايه ليه دا انا هواديكم كافيه البرنسيسه ودا لوحده يجنن
"
129	"نوها: ولاد وبنات
"
130	"بثينه: ولاد وبنات وعائلات. كل حاجه فيه
"
131	"ماترودى عالتليفون. قالتها نوها ل نهال اللى تليفونها مابطلش رن
"
132	"نهال: يعنى هارد اجولو ايه خليه يرن. ما اناجولتلو انى هاروح السكن هي شغلانه
"
133	"نوها: يعنى هاتسيبيه كده. يمكن يجلج
"
134	"نهال: يااعم. لما اوصل البيت هابجى اجولوا كان صامت وانا كنت نايمه
"
135	"نوها: ياجلبك.
"
136	"نهال بعدم اهتمام: بت يابثينه هو الكافيه دا بعيد ولاجريب
"
137	"كان في عربيته وعينه في الفون اللى بيدى اتصال ومافيش رد
"
138	"- وبعدين بجى ماتردى انتى موتى
"
139	"قالها مدحت اللى كان بيرن على نهال وهي مافيش رد
"
140	"بعدها قام خرج وقفل العربيه فسمع رنة الفون
"
141	"فورى بص في الفون لكنه رجع لاحباطه تانى لما شاف النمره فرد عاللى بيتكلم بزهق
"
142	"- ايوه يا يونس انا داخل الكافيه اها. بس اعمل حسابك مش هتأخر عن نص ساعه عشان مواعيد العياده.
"
143	"يونس: عارفين والله ياعم الدكتور اشغالك الكتير تعالى انت بس
"
144	"مدحت: انتو فين بالظبط؟!
"
145	"يونس: احنا اخر طرابيزه في الركن ال...
"
146	"مدحت: قطع كلامه وقفل الفون لما فوجئ بيها قدامه هي و نوها ومعاها واحده تانيه قاعدين على طرابيزه لوحدهم بيضحكوا ويهزروا
"
147	"- مساء الخير
"
148	"من الخضه مقدرتش تنطق كلمه والبنات هما اللى ردوا بارتباك
"
149	"- مساء الخير يادكتور
"
150	"ولا اكنه سمعهم. قرب منها وجمب ودنها
"
151	"- من سكات تجومى ومسمعلكيش كلمه.
"
1	"الكل سكت ومحدش قدر ينطق كلمه. ودا لأن شكله مكنش يطمن اى حد هينطق بحرف قدامه ويضمن انه ميرتكبش جريمه. ولما ملاقاش رد
"
2	"عاصم بعصبيه: ماحدش ناطج ليه؟ هو الواد ده عمل ايه بالظبط. عمل ايه يا بدور عمل ايه يا نيره
"
3	"بدور سكتت وهي خايفه من ردفعله اما نيره كانت نفسها تتكلم بس خايفه من جدها. وعاصم كان على اخره
"
4	"الجد ياسين وهو بيحاول يهديه
"
5	"- اجعد الاول وبلاش عصبيتك دى. الامور ماتتخدتش كده.
"
6	"كملت صباج على كلام والدها
"
7	"- تبع كلام جدك ياولدى واستهدى بالله واجعد
"
8	"نفخ بقوه يخرج نفس طويل يهدى بيه نفسه وبعدها اتكلم وهو بيرسم ابتسامه بتهديد
"
9	"- ماشى ياجد هاجعد وهاتحكولى كل اللى حصل والا قسما بالله هاروح اتلافى بندجيتى وافرغها فيه
"
10	"الجد ياسين بحسم: وااه يا عاصم اسمع الاول وبعدين اتكلم. بس جبل اى كلمه تدينى منك وعد انك تحكم عجلك وتسمع كلمتى جبل ماتتصرف بأى فعل.
"
11	"اتردد شويه في الاول وبعدها رد بالموافقه لجده على كلامه.
"
12	"اطمن الجد ياسين شويه وكان هايحكى بس عاصم وقفه
"
13	"- بعد اذنك ياجد انا عايزه نيره او بدور واحده فيهم اللى تحكى
"
14	"الجد ياسين بضيقه: ماشى يابن ال، احكيلوا يا نيره
"
15	"نيره ماصدقت الجد صرح لها بالكلام وانطلقت.
"
16	"قدام عميد الكليه كانوا واقفين التلاته رائف و نهال والمدعوا محمود اللى شكله بقى متشلفط خالص بعد ما اخد علقه سخنه من رائف اللى مرحمهوش ولولا حرس الجامعه. كان زمانه دلوقتى في المستشفى
"
17	"عميد الكليه ل رائف: يعنى انت سايب كليتك وجاى عندنا تعمل فتوه
"
18	"رائف: حضرتك انا مبعملش فتوه ولا بعمل مشاكل بس لما اشوف البنى ادم ده بيتعرض لبنت عمى يبجى انا معنديش ريحة الرجوله لو سكتلوا.
"
19	"محمود: كداب ياسيادة العميد دا لا ابن عمها ولا يعرفها دا هي اللى...
"
20	"قاطعه رائف بعصبيه: اياك تغلط بكلمه واحده لا ادفنك مكانك
"
21	"العميد بصوت عالى وهو بيخبط بايدوا على المكتب
"
22	"- بس ياولد انت وهو ماسمعهش صوت حد فيكم غير لما أسأله
"
23	"وبعدها وجه كلامه ل نهال اللى كانت بالعافيه بتحاول تسيطر على اعصابها من اللى مرت بيه وشافته
"
24	"- وانتى. الكلام اللى بيقولوا الولد دا صح.
"
25	"نهال بصوت ضعيف جدا: ااا رائف صادق في كل كلمه قالها. والولد دا بيتعرضلى من اول يوم دراسى ليا
"
26	"العميد: اممم ماشى هانشوف
"
27	"قالها العميد وبعدها مسك كارنيهاتهم اللى اتسحبت منهم اول مادخلوا عند العميد اللى بمجرد ماشاف الاسم الكامل ل رائف
"
28	"- انت اخوك الدكتور مدحت عبد الحميد ولا ده
"
29	"تشابه اسماء
"
30	"وقبل مايرد رائف كان فيه خبط على باب المكتب
"
31	"ودخل مدحت بعد ماسامحله العميد بالدخول
"
32	"- السلام عليكم.
"
33	"قالها بمنتهى الهدوء وهو داخل وعينه رايحه جايه عالتلاته
"
34	"بعد ماسلم على العميد اللى طلب منه يستريح
"
35	"مدحت: في البدايه بس انا بطلب منك انها تقعد
"
36	"وشاولوا بايدوا على نهال
"
37	"العميد: اتفضلى حضرتك.
"
38	"بعد ماقعدت نهال في الكرسى المقابل ل مدحت العميد ل مدحت: الظاهر ان الولد دا كلامه صحيح لما قال انه اخوك وانها بنت عمك بس كمان مالوش حق في اللى عمله في الولد.
"
39	"رائف بعصبيه: بجولك اتعرض لبت عمى عايزنى اسكتله. دا كويس انى مطلعتش روحه
"
40	"محمود: شايف يادكتور: اها بيهددنى تانى جدامك
"
41	"العميد: وانت صح انك بتتعرضلها من اول يوم دراسى
"
42	"محمود بغباوه: لا يا دكتور دا هما الاتنين بيكدبوا عليا عشان انا معجبتنيش مسخرتهم مع بعض.
"
43	"نهال بصدمه قدام نظرات مدحت اللى ازدادت حده عليها: مسخره
"
44	"فى نفس الوقت الكلام خرج من رائف بعصبيه: احترم نفسك بدل ماعرفك مجامك
"
45	"محمود: شايف يادكتور.
"
46	"العميد بعصبيه وهو بيكلمه: ما انت كمان نقى كلامك بيقولك ابن عمها
"
47	"- وخطيبتى
"
48	"قالها مدحت بثقه سكتت الكل بين زهول من نهال و رائف وصدمه مع رعب حقيقى من الولد خصوصاً وهو شايف نظرات مدحت ليه ومفاجأه من العميد اللى اتكلم بفرح
"
49	"- الف مبروك ياعم انت اخيرا عملتها طب كنت قولى
"
50	"عاصم وهو بيعد الغلطات بايدوا قدامهم بعصبيه
"
51	"- يعنى غلط فيها وفي ناسها لا وكمان مد ايدوا عليها
"
52	"لا بجى الواد مالوش ديه عندى
"
53	"قالها وهو قايم.
"
54	"- اوجف عندك ياواد انت. خليك كد كلامك ولا ناسى انك ادتنى وعد
"
55	"قالها ياسين وهو بيخبط بعصايته بحسم عشان يوقفوا
"
56	"عاصم وقف مكانه وصوت نفسه بقى مسموع بخشونه
"
57	"صباح كملت: اسمع كلام جدك يا عاصم بلاش عند
"
58	"برضوا ماتحركش ولا كان ناوى يرجع
"
59	"وقفت هي كمان توقفوا بصوتها الناعم
"
60	"- حن عليك يا عاصم. ارجع ياواد عمى.
"
61	"ساعتها لف ناحيتها لا ارادى وعينه جات في عينها اللى كانت بتترجاه. مشاعر قويه هزت كيانه كله لما سمع صوتها وهي بتنطق اسمه اللى فضل يرن في ودانه وعينه في عينها. لكنه فاق منها لما ياسين كرر بهدوء
"
62	"- ياللا يا عاصم ماتجفش مكانك ياولدى وتعالى نتكلم مع بعض كلام كبار
"
63	"كان واضح اوى من شكله وهو راجع انه بيحاول يسيطر على اعصابه بصعوبه. بيحاول بكل قوه يعيد السيطره على مشاعره اللى بنظره واحده منها صاحتها من تانى.
"
64	"ماصدق وصل عند جدو عشان يقعد عالكنبه قباله ويديها ضهره لعل وعسى يستعيد توازنه من تانى
"
65	"وفى محاوله لاستعادة تركيزه: انا رجعت اها ياجد. سمعنى كلام الكبار
"
66	"الجد ياسين بمكر وحكمه: هاجولك بس بينى وبينك
"
67	". جومى ياصباح خدى البنته من هنا
"
68	"صباح: حاضر يابوى. يالا يابنات
"
69	"بدور: لا ياعمتى انا ماشيه احسن. ياللا يا نيره مع السلامه ياجدى
"
70	"ياسين: استنى يا بدور انتى الواد دا لو فلتك من شبكته هاتزعلى يابتى.
"
71	"بدور بسرعه ولهفه: لا ياجد بالعكس. دا انا نفسى اخلص من الشبكه الزفت دى
"
72	"ياسين: وااه لدرجادى يابتى
"
73	"بدور: واكتر ياجدى والله دا انا كل يوم بتحايل على ابويا
"
74	"ياسين: خلاص يابتى روحى انتى دلوك وتتعدل ان شاء الله
"
75	"بدور بأمل ممزوج بفرحه: ماشى ياجدى سلام بجى.
"
76	"مشيت بدور مع نيره وسابتوا وهو حاسس بقلبه هايخرج من صدره من سرعة دقاته لدرجة انه ماسمعش جدى وهو بيكلمه واللى قرر يسمعه بصوت عالى.
"
77	"- عاصم. ايه. انت سرحان وانا بكلمك
"
78	"عاصم وهو بيفوق نفسه: ايوه جد انا معاك اهه
"
79	"ياسين بهدوء: بجولك ياولدى ماينفعش نوجع عيلتين في بعض عشان عيل زى ده ولا يسوى
"
80	"عاصم فاق من الحاله اللى كان فيها ورجع لعصبيته
"
81	"- يعنى ايه؟ نسيبوا ياجدى. دا غلط فينا ومد يده عليها
"
82	"ياسين بمكر: ومين جالك ان احنا هانسيب حجنا بس كل حاجه بالعجل
"
83	"عاصم بعصبيه: عجل ايه ياجدى. انا عايز افلجه نصين تجولى عجل.
"
84	"ياسين بمحايله: ماتبجاش غشيم انا مستعد اسيبك تعمل اللى انت عايزه. بس بعد كده النتايج هتبجى واعره على الكل
"
85	"عاصم سكت يفكر في الكلام والجد ياسين فهم انه بدأ يقتنع فكمل معاه
"
86	"- واعى انت للكلام اللى بجوله.
"
87	"فتح باب مكتبه. فدخلت هي الاول وبعدها رائف
"
88	"وبعدها دخل هو وقفل الباب كويس
"
89	"الاتنين وقفوا يستنوه وكأنهم في انتظار العقاب
"
90	"رائف كالعاده مقدرش ييستنى ولا يسكت فبدأ في الكلام على طول.
"
91	"- من الاول كده. ماتحاولش تغلطنى عشان انت متأكد ان معايا حج
"
92	"مدحت بصيله كده وسكت شويه وبعدين اتكلم
"
93	"- ااه صح انت معاك حج تسيب كليتك وتيجى هنا تقضيها ضحك وهزار مع بت عمك عشان كلب زى ده يطمع فيها واما يجى يتعرضلها. تاخدوا انت ضرب وتلم الكليه كلها عليكم وتخلى سيرتها على كل لسان
"
94	"نهال بحمقيه: انا محدش يجدر يجيب سيرتى انا.
"
95	"- اخرسى انتى ماسمعلكيش حس. ولا استنى صحيج.
"
96	"قالها وسكت شويه وهو بيتقدم ناحيته ببطء يخوف وبعدين كمل
"
97	"- وجت انا مااتصلت بيكى ليه مجولتليش ان الزفت ده معاكى
"
98	"نهال وهي مرتبكه: مماهو هو اللى جالى ماجولكش
"
99	"رائف: ايوه انا اللى جولتلها عشان كنت عايز اعملك مفاجأه لما نجيلك احنا الاتنين المستشفى
"
100	"مدحت بصدمه: كمان كنت عايز تجيبها المستشفى
"
101	"انت جنسك ايه يااخى؟ انا جرفت منك وتعبت. اقسم بالله لولا انى خايف من الفضايح لكنت ربيتك.
"
102	"رائف بانفعال: تربينى! ليه كنت ناجص ادب انا
"
103	"- غور من وشى عشان ماارتكبش جريمه
"
104	"قالها مدحت بحده. ولما لقى رائف متحركش كررها تانة بصوت عالى
"
105	"- غوووور بجولك
"
106	"فورا اتحرك رائف عشان يمشى وهو بيبرطم بصوت عالى: ادينى ماشى وسيبهالك يااعم
"
107	"نهال كمان كانت ماشيه بس فوجئت بيه بيمسكها من دراعها: ماشيه ورايحه فين؟ انا لسه مخلصتش كلامى
"
108	"نهال وهي بتبص على ايده اللى ماسكه دراعها عشان ينتبه وفعلا حصل وسابها
"
109	"- نعم عايز ايه تانى؟
"
110	"مدحت: انتى ليه مجولتليش ان الواد ده بيتعرضلك؟
"
111	"نهال: يعنى ماكنش مهم عشان كانت معاكسيه عاديه والنهارده بس اللى زودها
"
112	"- طبعا لما شافك بتتمسخرى مع الزفت ده حس انك ساهله
"
113	"- قطع لسان اللى يجول عليا كده. رائف زى اخويا
"
114	"خرج عن شعور وهو بيمسكها من دراعها تانى
"
115	"- مش اخوكى واياكى اشوفك بتهزرى تانى معاه فاهمه
"
116	"نهال وهي بنتفض ايدها منه
"
117	"- فيه ايه هو انت صدجت ان خطببتك صح ولا ايه.
"
118	"علي العموم انت عارفنى كويس وانا مش محتاجه اغير من نفسى عشان ناس عجولها مريضه.
"
119	"سكتت شويه وبعدين كملت
"
120	"- عن اذنك يادكتور
"
121	"قالتها ومشيت سابته وهو على اخره. طلع غيظه وهو بيزيح كل اللى موجود على المكتب ورماه على الارض بغيظ...
"
122	"رجعت بدور البيت لقت فيه حركه غريبه واصوات خارجه من اوضة الضيوف بتبص لقت اختها نهله
"
123	"- بت يانهله مين عندنا
"
124	"نهله بصوت واطى واكنها بتقول سر
"
125	"- عمك العمده وخطيبك معتصم جوا مع ابويا اديلهم ساعه.
"
126	"بدور الدم غلى في نفوخها
"
127	"- وامك فين؟
"
128	"نهله: امى جاعده في المطبخ جوا بتحضرلهم غدا
"
129	"بدور بانهيار: غدددده
"
130	"جرت بسرعه على والدتها اللى لقيتها فعلا في المطبخ وبتحضر غدا
"
131	"بدور بانفعال: انتى بتعملى ايه ياما. بتحضريلهم غدا انتى متعرفيش الزفت اللى جوا دا عمل ايه؟
"
132	"نعمات بضيقه: عارفه يا بدور اللى حصل مافيش بيت في البلد ميعرفش باللى حصل من معتصم معاكى عند المدرسه
"
133	"بدور بانفعال زياده: يعنى عارفين وبتحضرولهم غدا.
"
134	"نعمات بقلة حيله: يابتى ابوكى مسكتلهومش. بس بجى العمده عمايل يعتذر ويحايل في ابوكى من ساعة ماوصل
"
135	"بدور بانهيار ودموعها نازله من غير ماتوقف
"
136	"- يعنى خلاص ابويا سامح عن حجى ورضى على كده ياما
"
137	"وقبل ماترد عليها دخلت نهله تنده
"
138	"- يا بدور ابويا بيجولك تعالى عنده عشان عمى العمده جاى يراضيكى
"
139	"بدور بانهيار وعياط هستيرى: مش رايحه لحد مش رايحه.
"
140	"قالتها وخرجت جرى على اؤضتها اللى اول مادخلتها طلعت فونها تتصل فورا على جدها اللى مقعدتش كتير وفتح
"
141	"- اللوو.
"
142	"بدور كانت بتشهق من العياط ومقدراش ترد. خلت جدها يقلق: مالك يا بدور فيه ايه يابت؟
"
143	"حاولت تخرج صوت كويس من بين عياطها
"
144	"- ايوه ياجد، اللحجنى معتصم جاب ابوه واتصالحوا مع ابويا اتصالحوا ياجدى اتصالحوا.
"
1	"فى بيت محسن
"
2	"هديه وهي بترمى ملايتها بقرف. بعد مارجعت هي وجوزها وابنها من عند ياسين
"
3	"- ياساتر يارب. اخيرا وصلت بيتى. جطيعه حيلى اتهد
"
4	"محسن: معلش هو كان يوم صعب. بس الحمد لله. العزومه عدت على خير. واصحاب بلال انبسطوا. دا حتى كان باين من كلامهم.
"
5	"حربى: ايوه يابوى. والبركه في البنته. دا نهال و بدور و نيره. نظموا السفره كده. وخلوا منظرها يشرف.
"
6	"هديه وهي بتمسك في رجليها: ايوه ياحبيبى نظموها. وهما لجيوا حاجه تانى يعملوها. بعد ما جعدوا اليوم كله بره مع وامهاتهم وعرسانهم. ينجوا شبكتهم. وسابونا اناو صباح الشجايا. نطبخ ونعدل وننضف لوحدينا. هما يفرحوا ويتهنوا وانا يتهد حيلى على الفاضى.
"
7	"محسن: باااه. يتهد حيلك عالفاضى. خبر ايه؟! دى حتى ماكنتش ليلتهم.
"
8	"هديه بنظره كلها غيظ: ايوه طبعا. ماانا عارفه ان ليلتهم بكره. يعنى هاتمرمر واتشندل تانى. وزياده كمان اتحسر. عشان ولدى مش عريس معاهم.
"
9	"- يووووه احنا ماهنفضهاش بجى من السيره دى. انا جايم انام وسيبهالك. عيشه تجصر العمر.
"
10	"قالها محسن وهو بيقوم وينفض جلابيته ومشى على طول
"
11	"حربى اللى استنى بعد ما والده مشى
"
12	"- ليه كده بس ياما. ماكل شئ نصيب.
"
13	"هديه بريبه وهي بتضيق عنيها وقاعده متحفزه.
"
14	"- جولى ياواد انت. انت ايه اللى ماهديك كده؟! بعد ماكنت هاتموت على اى واحده فيهم!
"
15	"حربى وهو بيبلع ريقه
"
16	"- ما انا في موضوع كده. بجالى فتره. كنت عايز اكلمك فيه ياما.
"
17	"هديه وهي بتمد نفسها لقدام: موضوع ايه؟!
"
18	"بدور وهي بتلف بفستانها وهي فرحانه بيه
"
19	"- ايه رأيك يا نهوله؟! شكله يجنن صح.
"
20	"نهال برزانه وهي قاعده على فرشتها وماسكه تليفونها - جميل يا بدور. ولا يج عليكى كمان.
"
21	"بدور بلهفه وهي بتشاور بايديها عالفستان اللى لابساه
"
22	"- بس عايز يضيج شويه هنا عند الوسط. اصلى حساه واسع جوى
"
23	"نهال على وضعها: وريه لامك وخليها تظبطهولك
"
24	"بدور: انا فرحانه جوى يا نهال. حاسه ان دى اول مره اتخطب.
"
25	"نهال: ربنا يتم فرحتك على خير.
"
26	"اخدت بالها اخيرا من الحزن اللى ظاهر في صوت نهال.
"
27	"- مالك يا نهال ليه صوتك متغير دا انتى حتى مجستيش فستانك زيى. ايه انتى مش فرحانه بخطوبتك ب مدحت.
"
28	"نهال وهي بتاخد نفس طويل وتخرجوه تانى.
"
29	"- وافرح ازاى بس. انتى ماشوفتيش واد عمك النهارده. كان شكله عامل ازاى واحنا بنجى الشبكه.
"
30	"بدور: هو كان محترم خالص النهارده وعادى. بس مش هو دا مدحت بتاع الايام اللى فاتت!
"
31	"نهال بغيظ: بس دا اللى لاحظتيه. ماانتى كنتى مشغوله مع عاصم وماشوفتيش معاملته الجافه معايا.
"
32	"بدور بأسف: وليه دا كله؟!
"
33	"نهال: زعلان عشان اتحديتوا جدامهم كلهم. وجولت خطوبه بس.
"
34	"بدور: طب وبعدين هاتعملوا ايه؟! دا بكره خطوبتكم وهايلبسك شبكته. حتى لو كانت عالضيج. واهالينا بس اللى هايحضروا واصحابنا. برضو ماينفعش تبجوا مكشرين وانتوا جمب بعض.
"
35	"نهال وهي بتنفخ: جوليلوا ياختى. دا انا كل ما اجى افتح معاه موضوع يصدنى على طول. ياساتر يارب.
"
36	"بدور وهي بتضحك: بصراحه عجلوا صغير جوى.
"
37	"نهال بغيظ وهي بتحاول الاتصال في الفون: اضحكى ياختى اضحكى.
"
38	"- ولو رنيتى من هنا لبكره. برضوا مش هارد بس.
"
39	"- ايه ياواد عمى انت بتكلم نفسك!
"
40	"قالها بلال ل مدحت اللى كان قاعد في جمب لوحده في جنينة البيت الكبير.
"
41	"مدحت بضيق: اهلا ياعم بلال. عايز ايه؟!
"
42	"بلال وهو بيضحك وبيقعد جمبه عالدكه
"
43	"- يعنى هاعوز ايه منك! انا بس مستغربك. جاعد لوحدك وبتكلم نفسك.
"
44	"- وماكلم نفسى ياعم. ثم انت ليه مامشيتش مع اصحابك؟!
"
45	"- ابدا ياسيدى. انا جاعد مستنى عبد الرحيم. اصله كان عايز جدى في موضوع يخصه. بس انت ماجاوبتش على سؤالى. ايه اللى مضايجك؟!
"
46	"مدحت بزهق: والنبى الله يخليك. سيبنى في حالى.
"
47	"بلال وضحكته زادت اكتر
"
48	"- انت لسه زعلان من نهال. عشان اجلت الجواز.
"
49	"باصله وبعدها بعد بنظره. من غير مايرد.
"
50	"بلال: يابوى عليك ياواد عمى. لما تحط حاجه في مخك. لازم ولابد تنفذها.
"
51	"مدحت وهي بيجز على سنانه: انفذ فين بجى. والمحروسه وجفت الحال. وعمى وجدى ماصدجوا. وماشوا كلمتها عليا.
"
52	"بلال وهو مستغرب: حال ايه بس اللى وجف! دا انتوا النهارده اشتريتوا الدبل وبكره الخطوبه وجراية الفاتحه. خلى بالك نهال مش عيله و هاتبجى تحت طوعك. لا دى عجلها سابج سنها بكتير ومعتزه بنفسها. انا يدوبك عدى عليا يومين بس في البلد وفهمتها. عشان شخصيتها واضحه.
"
53	"مدحت بابتسامه: كل الكلام اللى انت جولتوا ده انا عارفه ودا اللى عاجبنى فيها. بس برضوا متغاظ منها و نفسى اخنجها بأيديا الاتنين دول.
"
54	"قال الاخيره بغل خلى بلال يوقع من الضحك
"
55	"هديه وهي بتقوم مفزوعه وبصوت عالى
"
56	"- مين ياضانا؟!، جولى تانى اكون مسمعتش زين!
"
57	"حربى بصوت مشدود: وطى صوتك ياما. هاتخلى ابويا يصحى من نومته.
"
58	"هديه بعصبيه: ابوك مين اللى عامل حسابه؟ وانت عايز تتجوزلى واحده عزبه. ليه؟! فجرى مش جادر على مهر الفتايه.
"
59	"حربى وهو بيحاول يمسك اعصابه
"
60	"- استغفر الله العظيم. ياما بلاش كلامك ده. وهي تفرج ايه الفتايه عن العزبه. دا حتى اللى يشوف نسمه مايجولش عليها اتجوزت اساساً.
"
61	"هديه بعصبيه زياده: نسمه مين ياجزين؟! بجى بعد ماكنت حاط عينك على بدور اللى تجول للجمر جوم وانا اجعد مطرحك. ولا نهال اللى ماتفرجش عنيها وزياده كمان دكتوره. تتجوزلى عزبه وكمان بت رضوانه طليجة جدك.
"
62	"حربى منفعل: مالها رضوانه! الفجر ما يعيبش حد و نسمه كمان حلوه وتدخل الجلب و...
"
63	"هديه وهي بتقطع كلامه بصرخه: بس ماتكملش. حتى لو كانت ملاك من السما. عمرها ماهتبجالها زهوه زى الفتايه. وانا بجولهالك اها. عايز تتجوز ادورلك على عروسه. لكن موضوع نسمه ده تجفل عليه خالص. انت فاهم ولا لاه.
"
64	"حربى وهو بيقوم من مطرحه وبضيقه
"
65	"- اجفل عليه خالص. وانا اللى جولت هاتوجفى معايا وانا بكلم ابويا. ماشى خليكى فاكرها. انا هاجول بكره هاجول لجدى. و هو اللى هايوجف معايا وينصرنى. دا ماهيصدج اساساً.
"
66	"قال الاخيره بصوت واطى. وهو ماشى وداخل اؤضته.
"
67	"فى اليوم التانى يوم الخطوبه
"
68	"نهال وبدور كانوا بيظبطوا حجابهم لما دخلت عليهم نهله وهي بتجرى
"
69	"- يا نهال خطيبك الدكتور مدحت وصل عندينا ودخل عند ابويا.
"
70	"نهال بصت ل بدور بفرحه ولهفه: انا رايحه اشوفه.
"
71	"بدور بادلتها الضحكه. وهي خرجت تجرى عشان تقابله.
"
72	"اول ماشافها وهي جايه عليه بفرحه ولهفه. قلبه رفرف من السعاده بس مارضيش يبين واستمر على جموده وهو بيرد عليها سلامها. بشكل وقف الضحكه على وشها. وبصوت ناشف
"
73	"- ايه حكاية التاكسى اللى واجف بره ده؟!
"
74	"نهال وهي مصدومه من خشونته
"
75	"- التاكسى دا عشان يوصلنا للكوافير.
"
76	"- طب ياللا اندهى بدور وتعالى معاها. هاوصلكم انا بعربيتى.
"
77	"راجح: طب اجعد شويه ياولدى. هو انت لحجت!
"
78	"مدحت: لا معلش ياعمى. انا يدوبك اوصلهم وارجع تانى اجيب جدى من مشواره.
"
79	"- مشوار ايه ياولدى اللى راحوا جدك
"
80	"- مشوار ياعمى في بلد كده جانبينا. ياللا انا هاتفاهم مع صاحب التاكسى وهاستناكم في العربيه متتأخروش.
"
81	"قالها الاخيره ل نهال بعمليه وهو خارج. خلاها داست على اسنانها من الغيظ. وراجح كان بيسأل نفسه
"
82	"- ياترى مشوار ايه راحوا ابويا وانا معرفوش.
"
83	"بعد ماخلص ياسين كلامه ل نسمه ووالدتها اللى كانوا قاعدين قصاده على كنبه. وابن بنتها الكبيره قاعد جمب ياسين على الكنبه التانيه في اوضه صغيره لاستقبال الضيوف.
"
84	"- ها يابتى ايه رأيك في اللى جولتهولك؟!
"
85	"نسمه وهي محرجه ومكسوفه: مش عارفه اجولك ايه ياعم ياسين! بصراحه انا خايفه.
"
86	"- خايفه ليه بس يابتى؟! دا راجل وانا اضمنه براجبتى. طب جولى حاجه انتى ياام جابر.
"
87	"راضوانه: انا ماليش رأى. الرأى رأيها هى. وهي ادرى بمصلحتها.
"
88	"نسمه: اصل حكاية ان معاه عيل دى جلجانى.
"
89	"ياسين: شوفى يابتى. دا عيل يتيم. يعنى لو راعيتى ربنا فيه هاتكسبى ثواب كبير جوى. و عبد الرحيم راجل مجتدر ويعتمد عليه. وبرضك انتى حره في رأيك. شوفى نفسك وردى عليا. لكن لو عايزه رأيى اجوزهولك وانا مغمض.
"
90	"بعد ما وصلهم محل الكوافير وهو على نفس حالته
"
91	". ماقدرتش نهال تنزل وتسيبوا على وضعه.
"
92	"- روحى يا بدور اسبجينى وانا جايه وراكى.
"
93	"بدور بتفهم قالت لها: حاضر. ونزلت سابتها معاه عشان يتفاهموا.
"
94	"نهال: ممكن لو سمحت تفرد بوزك شويه.
"
95	"مدحت باستهجان: نعم حضرتك. ايه بتجولى؟!
"
96	"نهال وهي بتحاول تمسك اعصابها: بجولك افرد بوزك شويه. النهارده خطوبتنا. يعنى لو جعدت بمنظرك ده. الناس هاتجول علينا ايه بس!
"
97	"مدحت: ااه. ياعنى انتى هامك الناس. امال ماهمكيش ليه منظرى امبارح. جدام جدى وابوكى وعمامى وعيال عمامى. لما احرجتينى جدامهم.
"
98	"نهال بخضه: يانهار اسود. احرجتك ليه بس؟! انا كل اللى جولتوه. انى مش عايزه جواز حالياً
"
99	"مدحت: ليه يا نهال مش عايزه جواز؟! دراستك وانا جولتلك هاتكملى في بيتى. عايزه ايه تانى؟!
"
100	"نهال: طب نتكلم بصراحه. وارجوك تسمعنى للاَخر وتفهمنى.
"
101	"مدحت: جولى يا نهال انا عايز الصراحه.
"
102	"نهال وهي بتبلع ريقها: انا خايفه لمقدرش اوفج بين دراستى والجواز. وكنت ناويه اقترح عليك. أأجل الجواز كام سنه.
"
103	"مدحت وهو بيفتح ويقفل عنيه ويهز بدماغه بعصبيه
"
104	"من الغيظ
"
105	"- انتى هاتشلينى. عايزانى استنى سبع سنين. انتى عايزه تموتينى ناجص عمر يا نهال.
"
106	"قال الاخيره بصرخه وهو رافع صوابع ايديه السبعه قدامها وعنيه مبرقه
"
107	"نهال بخوف: انا جولتلك افهمنى يا مدحت.
"
108	"مدحت بحسم: اسمعى يا نهال. انا جولتلك انى هاساعدك واخليكى تكملى في بيتى. وانا راجل وملزم بكلمتى. انتى بجى موافجه بالجواز من اساسه ولا ليكى رأى تانى؟!
"
109	"نهال بسرعه: لا والنعمه ماليا رأى تانى. انا بس بجولك على اللى مخاوفنى وبس. وكمان انا نفسى يبجى فرحى كبير واشرف عليه بنفسى. لكن باستعجالك ده مش هاجدر اعمل ولا حاجه من اللى عيشت طول عمرى احلم بيها في فرحى.
"
110	"سكت شويه وهو بيفكر وبعديها اتكلم.
"
111	"- ماشى يا نهال. نستنى 6 شهور زى ماجال جدى. بس النهارده تبجى خطوبه وكتب كتاب. والكلام ده مافيش منه رجعه.
"
112	"نهال وهي بتفتح بقها عشان تتكلم. قاطعها هو
"
113	"- ها عندك راى تانى؟!..
"
114	"وبعد العشا في بيت ياسين. اهل العرسان واهل العرايس واصحابهم اللى كانوا بعدد محدود متجمعين لحضور الخطوبه وكتب كتاب نهال و مدحت. اللى فاجئ الجميع بأعلانه وأولهم راجح اللى كان هايعمل مشكله مع مدحت لولا تدخل ياسين بحكمته. الخطوبه ابتدت بعشا للرجاله اللى حضروا كتب الكتاب في المندره. وبعديها تلبيس الدبل تم في صالة البيت الكبير. في قعده بسيطه وحواليهم الاهل والاصحاب مع اغانى ال ادى جى والتقاط الصور التذكاريه وتوزيع الحلويات والساقع.
"
115	". بدور المره دى رغم بساطة فستانها اللى بلون الفيروز. فكان مناسب للون عنيها. والحجاب مع الميكب الخفيف وفرحتها اللى كانت ظاهره اوى وهي جمب عاصم، زودت جمالها بشكل مبهر ويخطف العين والقلب واولهم عاصم اللى كانت فرحته بيها ماتتوصفش رغم اصابة ايده ورجله.
"
116	"اما نهال اللى كانت مخطوفه من موافقتها على كتب الكتاب في اللحظه الاخيره. لكن دا مأثرش على جمالها. خصوصاً مع الميكب اللى حدد ملامحها الجميله وفستانها اللى حدد رشاقتها اكتر.
"
117	"اما مدحت فكانت الضحكه منوره وشه وخصوصاً بعد ما تمم كتب الكتاب ونفذ اللى في مخه. وقدر ينتصر في معركته. لكنه جمبها كان زى الطفل وعينه عليها بتنظر بهيام واضح للجميع.
"
118	"نهال بكسوف من نظراته ونظرات اصحابها نوها و بثينه اللى كل ثانيه بيشاورولها. انهم اخدين بالهم ومركزين معاها
"
119	"- استريحت انت دلوك لما نفذت اللى مخك وكتبت الكتاب.
"
120	"مدحت بانبساط: جوى. جوووووى.
"
121	"اربكها بزياده ومقدرتش تمنع ضحكتها. وهي بتحاول تداريها
"
122	"عاصم وهو مستغرب
"
123	"- ايه يا بدور. شغاله تعدلى وتجلبى في ايدك. اول مره تلبسى دهب.
"
124	"بدور بفرحه: هاتصدجنى. اول اشوف الدبله شكلها حلو كده في يدى. المره اللى فاتت كنت شايفاها خاتم عادى. جاعد في يدى مالوش لازمه.
"
125	"- صح يا بدور يعنى فرحانه بشبكتى ليكى. ومش مكسوفه منى وانا جاعد جمبك كده بدراع ورجل مكسورين
"
126	"بدور بصدق: انا عمرى ما اتكسف منك. دا غير اننا وسط اهلنا ومحدش غريب.
"
127	"عاصم بابتسامة رضا: ربنا يخليكى ليا يا بدر البدور
"
128	"زهره واللى جات مخصوص لفرح اخوها وهي حامل في شهرها السادس.
"
129	"- واعيه ياما اخويا مدحت فرحان كيف.
"
130	"راضيه بسعاده: واعيه يابتى. ربنا يكمل فرحته على خير يارب.
"
131	"سميحه: الله اكبر عليهم الاربعه شكلهم يفرح الجلب
"
132	"هديه بحزن: ربنا يكرم ولدى كمان زيهم.
"
133	"نعمات: ربنا يكرموا ياحبيبتى. بنات الحلال كتير.
"
134	"زهره: بس يامرة عمى الفرح دا ناجصه بطه!
"
135	"نعمات بضحكه: اسكتى يابتى دا شندلتنا لما عرفت. عشان كان نفسها تحضر الخطوبه. بس ملحوجه ان شاء الله على الليله الكبيره تاجى. وتهيصوا انتو وهي في الفرح.
"
136	"زهره: ياريت يامرة عمى دى وحشتنى جوى. صح هي البت نيره راحت فين؟!
"
137	"راضيه: اختك راحت تجيب علب الحلاوه اللى فاضله في البيت.
"
138	"رائف كان ماسك المسدس بايده وكل شويه يضرب نار في الهوا احتفال بكتب كتاب اخوه. و بلال وكأنه اخدها تحدى في الضرب ببندقيته هو كمان.
"
139	"حربى كان واقف في جمب لوحده وهو متوتر ومستنى الفرح يخلص عشان يختلى بجده ويفاتحه في موضوع نسمه. قرب منه منعم صاحب بلال يسأله
"
140	"- حربى. هي مين البت الحلوه دى. اللى داخله بيت جدك.
"
141	"حربى بعد ما عرفها
"
142	"- وانت مالك. انتى جاى تبص عالبنته عندينا
"
143	"قالها وهو بيمشى بعصبيه ويسيبه
"
144	"فى ثانيه وصل عندها قبل ماتدخل بيت جدها
"
145	"- انت يابت. ايه اللى مطلعك دلوك في الليالى؟!
"
146	"العلب اللى في ايدها وقعت منها لما اتخضت من صوته.
"
147	"- وااه. خلعتنى يا حربى.
"
148	"عينه وقعت عليها بانبهار وهو اول مره يشوفها بالفستان البناتى والميكب اللى اول مره يتحط في وشها. وبصوت مرتبك
"
149	"- وانت ايه اللى يطلعك في الوجت ده لوحدك يا نيره؟!
"
1	"دخلت راضيه وبنتها نيره و هديه مرات محسن على نعمات عشان يواسوها وياخدوا بخاطرها في محنتها. لاقوها حاضنه ولادها الاتنين نهله و ياسين الصغير وهي دموعها نازله واكانها سيل مابتوقفش نهائى.
"
2	"راضيه: استهدى بالله يا نعمات. ان شاء الله ربنا هايحلها والبنته ترجع الليله.
"
3	"ردت صباح اللى كانت عندها من اول ماعرفت باللى حصل: جوليلها يا راضيه. دا انا من الصبح لاسانى نشف من الكلام معاها. وهي ولا اكنها سامعه.
"
4	"هديه: ليه كده بس يا نعمات؟! تتعبى يابت الناس وتمرضى كمان. الارض مش مهمله.
"
5	"صباح: دا انتوا جيتوا في الاخر بعد ماهديت. امال لو شوفتوها ساعتها. وهي بتندب وتخبط في الارض. والنعمه دا انا جولت هاتتلبس ولا تروح فيها. بس ربنا ستر
"
6	"نيره وعنيها على الولاد: سيبى العيال يامرة عمى. انتى كده بتخاوفيهم.
"
7	"خرجت نعمات عن صمتها ترد على نيره بحده.
"
8	"- خاليهم مرعوبين. المهم يبجوا في حوضنى ومايبعدوش عنى. يعنى انا مش كفايه عليا بتى الكبيره اللى جلبى واجعنى على بعادها عنى. يجى كمان العمده ويخطوفلى البنته اللى بجوا عرايس. يبجى اللى فاضل كمان. انكم تاخدوا دول وتموتونى بالمره
"
9	"راضيه: لاحول ولا قوة الا بالله. يا نعمات ارحمى نفسك. بتك بطه جاعده مع جوزها في مطروح. يعنى مش بره مصر والبنته اللى اتخطفوا. هاياجوا باذن الله. ومش هايطول بعادهم.
"
10	"هديه: ايوه يا نعمات. خلى املك بالله كبير ووو، هو في تلفون بيرن هنا
"
11	"قالتها هديه لما حست بهز وصوت مكتوم تحتها وهي قاعده عالكنبه، حركت نفسها لاقته فون نعمات
"
12	"- دا تلفونك يا نعمات. اللى بيرن بجالوا لحضه.
"
13	"بينك كنت ناسياه.
"
14	"نعمات بلامبالاه: مش جادره اكلم حد
"
15	"هديه بضيقه: حجه مالكيش حج. يمكن بطه اللى عاترن. خودى كده شوفى يا نيره نمرة مين دى!
"
16	"قربت نيره تشوف النمره. صرخت وهي بتاخد الفون وترد فورا: دى نهال اللى بترن.
"
17	"نيره: الو يا نهال.
"
18	"نعمات في ثانيه قامت من مكانها وخطفت الفون من نيره. ترد عليها بلهفه ودموع: ايوه يابتى. انتى زينه يانور عينى ورايجه.
"
19	"نهال من مكانها: ايوه ياامى رايجه و الحمد لله.
"
20	"نعمات: طب واختك ياحبيبتى. زينه كمان ولا فيها حاجه
"
21	"نهال وعنيها على اختها: اختى زينه والحمد لله. ماتجلجيش ياما.
"
22	"نعمات بلهفه: طب انتى فين و ليه من امبارح. مش مكلمانى.
"
23	"نهال: ياما انا مش هاجدر اجولك حاجه. انا بكلمك سرجه عن طريج واحد بن حلال
"
24	"قالتها وعنيها على متولى. اللى بسطته الكلمه. بس ممانعتوش انه يخطف الفون. ويقفلوا منها من قبل ماتكمل كلامها.
"
25	"كفايه كده، الدجيجه خلصت. اديكى اتطمنى وطمنتى امك. ياللا بجى جدامى انتوا الاتنين على اؤضتكم. انا عملت اللى يرضيكم.
"
26	"نهال اتحركت تمشى مع بدور وهي حاسه ببعض الراحه وبتنقلها بنظراتها ل بدور. اللى زعلت اوى. عشان ماقدرتش تكلم والدتها.
"
27	"فى بيت سالم المندره بتاعته كانت زاحمه بالناس اللى داخله خارجه تطمن على عاصم وتبارك لوالدته على خروجه بالسلامه. وهو مع كل فرد يدخل عليه. يفتكره هي وبعدها يصيبه الاحباط. في انتظارها من ساعة ماوصل وهي ولاظهرت ولاظهر عمه ولا حتى مرات عمه. اكيد في حاجه مانعتهم.
"
28	"ماصدق خرجوا الجماعه اللى كانوا عنده ولاقى والدته داخله
"
29	"- اما. هو ليه عمى راجح مجاش لحد دلوك يباركلى على طلوعى بالسلامه؟!
"
30	"سميحه بارتباك: يعنى هايكون فيه ايه بس؟! يمكن تلاجيه مشغول ولا حاجه.
"
31	"عاصم باستغراب: مشغول! طب نعمات مرته ولا بدور. كمان مشغولين.
"
32	"- بدوووور. جول كده.
"
33	"قالتها سميحه بقصد الهزار عشان تلهيه عن السؤال.
"
34	"عاصم: ياما. بلاش تمسكى في كلامى. دا حتى جدى ماجاش ولاعمتى. ولا كمان ابويا وبلال.
"
35	"دول ماصدجوا حطونى في فرشتى وطلعوا على طول
"
36	". هو في اي؟!
"
37	"سميحه بتوتر: مفيش حاجه يا ولدى دااا. ادخل ياولدى. انت مش غريب
"
38	"قطعت كلامها لما سمعت واحد من اصحاب عاصم بينده ويستأذن في الدخول. وكانه جالها نجده ليها يرحمها من اسئلة عاصم وهي ماقدراش تتكلم ولاتقول باللى حصل.
"
39	"بلال بصدمه: انت بتجول ايه ياعمى؟! انت عايزنا نطاطى لابن الفرطوس ده.
"
40	"مدحت: لا وكمان عايز يكسر جلب بدور. ويغصبها على انسان مش بتطجيه.
"
41	"راجح بصرخة مغلوب على امره
"
42	"- امال اعملكم ايه بس؟! وانتوا عايزين تولعوها وتجلبوها حرب. وانا مش عايز دم. انا عايز بنتتى وبس.
"
43	"ياسين: وانت بكده عايز بنتتك. دا انتى كده بترمى بتك في النار بايديك.
"
44	"سالم: مش هي بس يابوى. ولدى كمان. هايضيع فيها. دا مش بعيد يهج ويسيب البلد المره دى. بعد ما فرح ودفع التمن وكان هايروح فيها.
"
45	"راجح بقلة حيله: طب اعمل ايه؟! دبرونى!
"
46	"ياسين: امال انا جمعتكم ليه. انا عايز الشباب يجسموا بعضهم مجموعات ويلفوا ويدورا في كل بيت وكل حته ويسألوا. يمكن نلاجى اثر ولا حد من البلد يكون شافهم.
"
47	"محسن: ولو ملجيناش نعمل ايه؟! مع ابن ال، اللى حاطط السكينه على رجابنا.
"
48	"بلال بحماس: انا عارف نعمل ايه! انا هالم الشله الجديمه بتاعتى. وزى ماجدرنا نسيطر على حرامية المواشى اللى كانوا راعبين الاهالى زمان. ان شاء الله هانجدر نعتر على البنته. ونعلم العمده وولده الادب.
"
49	"مدحت: وانا معاكم. ان شالله اسيب الدكتوراه والطب كله. انا مش هاسكت ولا اهدى غير لما اعتر على نهال ومعاها بدور.
"
50	"راجح بتفكير: بس انتوا كده ممكن تعوجوا على البنته وانا هاموت واتطمن عليهم.
"
51	"ياسين بحكمه: ياولدى افهم. هو صحيح لاوى دراعنا بخطفه للبنته. بس هو كمان صباعه تحت درسنا وولده تحت يدنا. يعنى هايحافظ عالبنته زى عنيه. عشان احنا منأذيش ولده.
"
52	"- يابوى يابوى. نهال اتصلت يابوى يابوى
"
53	"الكل قام من مكانه اول ماسمع نهله اللى داخله جرى عليهم وهي بتقولها وقبل ماتوصل لوالدها مسكها مدحت بلهفه: انت بتجولى ايه؟!
"
54	"نهله وهي بتاخد نفسها: اا نهال اختى اتصلت توى على تلفون امى.
"
55	"راجح اللى وصل عندها ومسكها مع مدحت
"
56	"- انتى بتتكلمى صح يابت انتى. ولا دى لعبه جايا تلعبيها معانا.
"
57	"- بتتكلم صح ياابو ياسين. ايوه فعلا نهال كلمتنى.
"
58	"قالتها نعمات اللى جات بسرعه تبشر جوزها القلقان وتطمنه.
"
59	"- وانتى بتسمعيها. صوتها زين كده ورايجه يامرة عمى
"
60	"قالها مدحت بلهفة محب وقلبه هايخرج من صدره من سرعة الدقات
"
61	"نعمات واللى وصلها احساسه من نظرة عنيه وكلامه.
"
62	"- زينه ورايجه ياحبيبى وانا لو ماكنتش اتطمنت. كنت جيتلكم جرى دلوك.
"
63	"ياسين: طب هي جالتلك على مكانها.
"
64	"نعمات بحزن: لاه ماجدرتش. هما كلمتنين جالتهم وبسرعه الخط جفل. بس جالت ان واحد ابن حلال ساعدها. تتكلم سرجه في التلفون.
"
65	"بلال: طب هي كلمتك برقمها ولا رقم غريب.
"
66	"نعمات: ايوه برقمها اللى مسجلاه انا عندى.
"
67	"بلال بفرحه: ينصر دينك يا نهال. دى كده جصرت علينا نص السكه.
"
68	"مدحت بعد مافهمه: ايوه بس احنا كده عايزين مساعده من رتبه كبيره عشان تجصر علينا الوجت كمان.
"
69	"راجح: ماتفهمونى ياجدعان. تجصدوا ايه؟! بكلامكم ده.
"
70	"بلال وهو بيسحب مدحت من دراعه
"
71	"هاطمنك ياعمى. والله هاطمنك. بس انت ادعيلنا بالتوفيق وجول يارب
"
72	"راجح باامل كبير وهو شايفهم خارجين: ياااارب
"
73	"بلال وهو بيسرع بخطوته مع مدحت
"
74	"- انت مستعد تبجى معايا للاَخر مهما يحصل.
"
75	"مدحت وبكل حماس: طبعا معاك في كل خطوه. بس جولى احنا رايحين فين الاول؟!
"
76	"بلال: هاجولك.
"
77	"ياسين بصوت عالى عشان يوقفهم: استنوا ياولاد. متنسوش تخبرونى بالجديد. اول باول
"
78	"بلال و مدحت في نفس واحد: دا اكيد ياجدى
"
79	"نهال من ساعة مادخلت الاؤضه مع اختها بدور وهى بتدعى وتبتبهل لربنا ومركزه اوى بخشوع عشان ربنا يقبل منها ويفك كربهم. عينها وقعت بالصدفه على بدور لاقتها مكشره
"
80	"- مالك؟!، شكلك مجلوب من ساعة مادخلنا.
"
81	"بدور وهي بتهرب بعنيها: وانتى يهمك في ايه؟!، زعلى يعنى.
"
82	"نهال مستغربه: كيف مايهمنيش؟!، الله يرضى عنك يا بدور جولى اللى مزعلك منى على طول. انا مافياش دماغ.
"
83	"بدور بنظرة عتاب: طبعا مافكيش دماغ ليا. وانتى هاهمك في ايه ياعنى. لما انتى تتكلمى مع امى وتطمنى عليها. وانا ولا اكنى اختك المخطوفه معاكى. وعايزه اسمع صوت امى. حتى لو كلمه منها. عشان تردلى روحى.
"
84	"قالت الاخيره ودامعه نزلت معاها. نهال اتأثرت اوى لزعل اختها فحبت تصالحها. قعدت جمبها على طرف السرير وخدتها في حضنها.
"
85	"- سامحينى ياجلبى. بس انا كنت مركزه في حته تانيه خالص. لما كنت باتكلم في التليفون وبدعى ربنا انها تحصل.
"
86	"خرجت بدور من حضنها تستفهم
"
87	"- حتة ايه اللى كنتى مركزه فيها وبتدعى ربنا تحصل؟!
"
88	"نهال بصوت واطى: ماينفعش اتكلم دلوك. احنا مش ضامنين احسن يكونوا سامعينا. بس اللى اجدر اجولوا. ان لو حصل اللى في بالى. ان شاء الله اهلنا ها يعتروا فينا.
"
89	"بدور وبصوت واطى كمان: صح اللى انتى بتجوليه دا يانهال؟!
"
90	"نهال: صح يا بدور بس انتى جولى يارب
"
91	"بدور: يارب يارب.
"
92	"وعند متولى بره. بعد مادخل البنات. جرى على طول يتاوى فون نهال ويحطه في مكانه من تانى. وبعدها راح ل عبد الناصر بعد ماجاب القطن والمطهر والشاش في ايده
"
93	"متولى وهو بيرفع فيه ويفوقه: انتى يا اخينا. جوم ياجزين. مش ناجصه نصايب هى.
"
94	"- نصايب ايه؟!، هو ايه اللى حصل؟!
"
95	"قالها عيسى وعينه مبرقه ومخضوض على صاحبه اللى مرمى في الارض زى القتيل وسايح في دمه
"
96	"متولى وهو بيرمى عبد الناصر على الارض بأرف.
"
97	"- اللى حصل ل عبده. انا اللى اللى عملته. عشان كسرت الزهريه دى على راسه. اللى عايزه الكسر.
"
98	"عيسى بعصبيه: وبتجولها في وشى كمان.؟!
"
99	"متولى بعد ماقام من عالارض. بص في عين عيسى بتحدى: جوم صاحبك. وطهرلوا الجرح اللى في راسه واربطها بعد كده بالشاش زين. ولو معرفتش تبجى اكبسها بشوية بن وخلاص. الاهم بجى. انه لما يفوج. نبه عليه. ان اللى حصل النهارده مع البنته. مايتكررش تانى يااما هاوصل للعمده. ويشوف هو حسابه معاكم.
"
100	"قالها وهو بيحط القطن والشاش في ايد عيسى وبعدها خرج على طول.
"
101	"عيسى وهو رايح يفوق في صاحبه ويقوم فيه.
"
102	"- انت عملت ايه ياجزين. جوم يا عبده في سنينك الغبره معايا. هببت ايه بس. الله جاك الطين.
"
103	"قاعد وبيهز في رجله بعصبيه في انتظار الخبر الاكيد اللى هايدلوا على مكانها. وحاسس بالدقايق اللى بتمر وكأنها ساعات
"
104	"- وبعدين بجى. الظابط دا عوج جوى. خبرايه؟! هو بيحضر الذره.
"
105	"بلال اللى كان قاعد في الكرسى اللى قصاده قدام مكتب الظابط ياسر فهمى.
"
106	"- خبر ايه ياواد عمى؟! هو لحج! اصبر شويه كده.
"
107	"مدحت: طب وانت تعرفه منين؟! دا احنا باجالنا. وجت مستنين في مكتبه. من جبل حتى مانشوفه. دى بينها معرفه جويه.
"
108	"بلال وهو بيضحك: يعنى معرفه من ايام الشجاوه!
"
109	"فجأه الباب اتفتح وطل منه شخص طويل و عريض وماسك ورق في ايده
"
110	"- اتأخرت عليكم.
"
111	"قالها وبعدها مد ايده يسلم: اهلا وسهلا. حمد الله عالسلامه ياعم بلال.
"
112	"بلال بضحكه بشوشه: الله يسلمك ياباشا. اعرفك بواد عمى. الدكتور مدحت.
"
113	"ياسر وهو بيسلم على مدحت: اهلا وسهلا بيك يادكتور. اتفضلوا اقعدوا. وااقفين ليه؟!
"
114	"قالها وراح قعد خلف مكتبه وهما كمان قعدوا مطارحهم من تانى.
"
115	"مدحت بسرعه: ها ياباشا. ايه الاخبار عرفتوا مكانهم.
"
116	"ياسر بتوتر وهو بيحط الورق اللى في ايده عالمكتب
"
117	"- في الحقيقه انا من ساعة ما اتصل بيا بلال وبلغنى. بحكاية بنات عمكم. و ادانى نمرة البنت اللى كلمتكم. وانا خدت الامر بجديه شديده.
"
118	"وعملت الاجراءات مع شركة الاتصالات بسرعه عشان اعرف المكان واطمنكم. بس للاسف انا نفسى ما اطمنتش.
"
119	"مدحت بقلق رهيب: ليه بس يا باشا؟!
"
120	"ياسر: لأن المكان اللى موجودين فيه خطر جداً.
"
121	"بلال: هما موجودين فين بالظبط؟!
"
122	"ياسر: بحسب المكالمه اللى رصدناها من تليفون بنت عمكم. فالمكان مش بعيد عن قريتكم. لكن للأسف. المكان دا يبقى في الجبل. وتحديدا في قصر حسين العربى اللى كان اكبر تاجر مخدرات في التسعينات عندكم. وكان عامل مملكه لنفسه هناك.
"
123	"بلال: ايوه احنا عارفين بالحكايه دى. بس كمان اللى نعرفه ان الحكومه جبضت عليه من زمان وعلى المجرمين اللى معاه. دى كانت معركه رهيبه بينه وبين الحكومه و لحد تاريخنا هذا. الناس بتحكى عنها. والتانيه كمان. دا محدش من الاهالى بيهوب هناك. عشان القصص اللى بنسمعها وبتخوف الناس.
"
124	"ياسر: اهو دا بقى المفيد. عشان هجران الناس للمنطقه دى. خلى مجموعة مجرمين يزرعوها بانجو وحاشيش ويسيطروا من تانى. مستغلين ان محدش من الاهالى بيقرب عندهم. بس اللغز بقى. مين اللى جمعهم. وسيطر عالقصر المهجور.
"
125	"مدحت وهو بيغمض عينه ويتنفس بصعوبه
"
126	"- يعنى ايه؟! بنات عمى مش هانجدر نجيبهم!
"
127	"ياسر: لا ان شاء الله هايجوا بس انا عاوزكوا تقدموا بلاغ رسمى وانا هاعمل المستحيل عشان اطلع بقوه من الظباط والعساكر ونهجم عليهم.
"
128	"مدحت حس الدنيا لفت بيه وبقى مش قادر يتكلم ولايرد. لكن بلال جاوب بسهوله غريبه.
"
129	"- ماشى ياسيادة المقدم. بس ممكن تسرع بالبلاغ والنبى عشان نلحج.
"
130	"بعد ماخرجوا من القسم مكانش حاسس بنفسه وهو ماشى مع ابن عمه وقلبه هايتخلع من الرعب على حبيبته واختها اللى موجودين وسط مجرمين وقطاع طرق وفي حته مهجوره. لدرجة انه فتح باب عربيته ومرديش يسوق
"
131	"- ممكن يابلال تسوج انت. لانى مش جادر.
"
132	"بلال المحتفظ ببأسه: ماشى ياواد عمى
"
133	"خرج مدحت من شروده مستغرب حماس بلال.
"
134	"- انا ليه حاسس انك فرحان.
"
135	"بلال وهو بيسوق: مش لدرجة فرحان. بس انا مكنتش اعرف ان الزمن هايعيد نفسه. وارجع لايام الشجاوه من تانى. بعد ماعجلت وبجيت مدرس محترم.
"
136	"مدحت باستفهام: شجاوة ايه بس مع المجرمين وبتوع المخدرات. يا بلال؟!
"
137	"بلال: اسمع ياواد عمى. احنا مش هانتستنى الحكوه. احنا حانجيب البنته بنفسنا ومبجاش راجل. لو مارجعتهمش الليله. وانا عارف هارجعم كيف.
"
138	"مدحت وهو بيفوق ويركز مع بلال.
"
139	"- تجدر تجولى هانعمل ايه بالظبط. عشان انا مش فاهم حاجه.
"
140	"ياسين وهو بيقوم مفزوع من مكانه: ااه يا هاشم ال، دلوجتى بس انا عرفت. الفلوس اللى بيهبل اللى هلت عليه فجأه دى. جات منين.
"
141	"مدحت: يعنى انت تجصد ياجدى. ان هو اللى جمع. ولاد الليل من تاتى
"
142	"ياسين: دا اكيد ياولدى. جال وانا اللى فاكره. شاطر وجدر يكبر ورثه من ابوه. اتاريه!، المهم انتوا هاتتصرفوا ازاى دلوك.
"
143	"مدحت: بلال بيلف على اصحابه الجدام. اللى كانوا واجفين معاه ضد حرامية المواشى زمان. اللى كانوا بيسرجوا البهيمه ويطلعوا بيها الجبل.
"
144	"ياسين: طب وشباب العيله. راحوا فين؟! دول لازم يكونوا معاكم. عشان تبجوا عزوه ضد ولا ال، دول
"
145	"مدحت: مادى مهمتك انت ياجد. احنا هانطلع الاول زى فرجة استطلاع وبعد مانعرف. الدنيا ظروفها ايه هناك. هانتصل بيك ونعرفك عشان تلمهم.
"
146	"ياسين وهو بيطبطب على كتف مدحت بخفه وبيبتسم: والله وبجيت فارس و رايح ينقذ حبيته من الاشرار، ونسيت الطب والدكتوراه كمان
"
147	"مدحت بصدق: انا عشان نهال. انسى الدنيا كلها ياجدى. مش بس الدكتوراه.
"
148	"انتصار وهي رايحه جايه بتفرك في ايديها. تبص على جوزها تنفخ وبعديها ترجع تانى تروح وتيجى و هاشم بينفخ كمان في الشيشه بتاعتوا وملاحظها وساكت. ولما فاض بيها. مقدرتش تسكت.
"
149	"انتصار بعصبيه: وبعدين بجى احنا هانفضل مستنين كده لحد امتى
"
150	"هاشم بضيقه: وانا اعملك ايه يعنى. ماتصبرى شويه
"
151	"انتصار بانفعال: من الصبح. كل ما اجى اكلمك واجولك ولدى. تجولى اصبرى اصبرى اصبرى، هافضل صابره لحد امتى؟!، الدنيا ليلت ومحدش فيهم رد علينا ولا جال حاجه. خبر ايه؟!، هما مش هامينهم بنتتهم. الناس دمها برد ولا ايه؟!
"
152	"هاشم وهو بيسند دراع الشيشه.
"
153	"- والله ما انا عارف ايه الحكايه، دا انا جولت راجح. ماهيستناش دجيجه ويجى جرى. دا اكتر واحد فيهم جلبه خفيف
"
154	"انتصار: اهو تجل جلبه ومجاش جرى ولا زاحف زى ماجولت. انا هافضل كده كتير جلبى واكلنى على ولدى بجى.
"
155	"هاشم: يعنى هما يتجلوا جلبهم عالبنته وانا ابو الراجل. اضعف. اصبرى شويه تانى واما نشوف اخرتها.
"
156	"مدحت و بلال والحج ياسين وراجح واخواته كانوا مستنين الشباب عند المدافن. عشان محدش من اهل البلد ولا من رجالة العمده ياخد باله
"
157	"وصلوا الشباب واحد ورا التانى بهدوء. بس المفجأه كانت حضور عبد الرحيم اللى اول ما شافوا مدحت ماصدقش
"
158	"- يعنى انت كنت تبع صاحبنا دا. ولا يبان عليك يااخى
"
159	"عبد الرحيم: عشان هادى يعنى. مايغركش هدوئى. انا برضوا راجل واسد
"
160	"ياسين: وانا نظرتى فيك ماخيبتش من الاول وجولت عليك راجل وسيد الرجال.
"
161	"عبد الرحيم: تشكر ياحج ياسين. المهم احنا هانعمل ايه دلوكت.
"
162	"بلال: انا اللى هاجولك. احنا دلوكت هنمشى بعربياتنا في الطريق ده اللى يوصل للجبل على طول وهانفضل ماشين كده لحد التله الكبيره. هانوجف وننزل واحد ورا التانى بهدوء ونكملها مشى لحد زراعات فدادين البانجو. انا خدت فكره عنهم النهارده الصبح. هما سادين السكه جدام الجصر الجديم اللى جاعدين فيه البنات.
"
163	"مدحت: يعنى تجصد اننا هنمشى مجرفصين وسط زراعات البانجو لحد اما نوصل للجصر
"
164	"بلال: باالظبط. وهنجسم نفسنا. كل فردين تلاته في ناحيه وبعد كده ان شاء الله هنلاجى فرصه لدخول الجصر. انا عارفه زين وياما دخلتوا ايام الشجاوه.
"
165	"راجح: طب انا اروح معاكم. عايز اطمن عالبنته
"
166	"سالم: وبعدين يا راجح احنا اتفجنا هانروح بعد ما يامنوا السكه
"
167	"محسن: ياللا ياشباب. ربنا معاكم. واحنا في الانتظار.
"
168	"عبد الحميد بقلق: ربنا يستر طريجكم.
"
169	"مشيوا بعدها الشباب. على نفس التعليمات في الدنيا الضلمه وجو الصحرا المخيف. لكنهم كانوا متعودين عكس مدحت اللى اول مره يعيش التجربه. عشان خاطر حبيبته.
"
170	"بعد مانزلوا عند التله قسمهم بلال تلات مجموعات. على تلت طرق كلها توصل للقصر. مدحت و بلال و عبد الرحيم كانوا مع بعض. كانوا ماشين بهدوء شديد لحد اما دخلوا جوا فدادين البانجو وبنفس الطريقه كملوا لحد اما شافوا ضى القصر وقفهم ساعتها بلال.
"
171	"- شايفين ياشباب. كام فرد واجفين بسلاحهم جدام الجصر
"
172	"عبد الرحيم: دول كتير جوى. حبايه واجفين والباجين بيتسامروا في الارض ويشربوا جوزه او حشيش. دا حتى متولى غفير العمده معاهم.
"
173	"بلال: ااه يابن ال، حسابوا بعدين معايا
"
174	"مدحت: المهم دلوك. هاندخل ازاى؟!
"
175	"بلال: انا عارف هاندخل ازاى. المره دى هنغير طريجنا عشان نوصل للجصر من الخلف. اكيد الحراسه خفيفه هناك.
"
176	"وفعلا نفذوا كلام بلال لحد اما بقوا ورا القصر فعلا. بس المنظر هناك كان يقبض القلب. بالشجر القديم وجزوعه المكسره مع الضلمه الموحشه.
"
177	"عبد الرحيم: ياساتر يارب. عشان كدا ماحدش واجف هنا. وكل دى حيوانات ميته. ربنا يستر ومايطلعش علينا ديب دلوك.
"
178	"بلال: ربنا يستر. احنا مش ناجصين عطله.
"
179	"مدحت: طب احنا دلوك هاندخل الجصر العجيب دا ازاى.
"
180	"بلال: انا وانت هانطلع عالشجره المكسره دى. هاتوصلنا لشباك المطبخ وبعديها. ان شاء الله. اى اؤضه انا اعرف افتحها وانت يا عبد الرحيم هاتكلم الشباب عشان ياخدوا بالهم من اى حركه وبعدها تحلصنا وانت هتلاجى شباك المطبخ مفتوح.
"
181	"بعد ماقدروا يطلعوا الشجره وفتح بلال الشباك بحرفنه ومن غير صوت. دخل هو في البدايه وبعده مدحت. وبعد مابقوا في المطبخ فعلا...
"
182	"بلال بصوت يدوب يتسمع بالعافيه. احنا دلوك هاندور عالبنته في الاؤض بس براحه عشان محدش يحس بينا.
"
183	"كانوا بيتساحبوا على طراطيف صوابعهم خرجوا من المطبخ. اول اؤضه صادفتهم ملاقوش حاجه وتانى اؤضه برضوا ملاقوش وبعدها شافوا عيسى و عبد الناصر. اللى قاعدين عالصالون المدهب بطريقه غبيه وبيشربوا في السجاير الملفوفه وبيتسايروا.
"
184	"عيسى: اَخ يا عبده بس لو تبطل عمايلك العبيطه دى. هتاكل الشهد معايا. انت جلبك ميت ودا اللى بيعجبنى فيك. بس جدام الحريم الحلوه. بتجلب خروف.
"
185	"عبد الناصر وهو مصطول: بااه. خروف، اممم. بس برضك جوز البنته اللى في الاؤضه دى حاجه تانيه يااخى. يابووووى
"
186	"مدحت سمع كده ونار قادت فيه. شدوا بلال بعيد شويه لما خد باله وبوشوشه: امسك نفسك شويه وحكم عجلك. المهم احنا عرفنا مكان البنته.
"
187	"مدحت وصدره طالع نازل: معلش اتلم عالبنات الاول وبعدين اعرفوا مجاموا.
"
188	"بلال: زين. احنا دلوك نرجع مكانا. ونستنى بس يواربوا دجيجه عن الاؤضه وبعدها ندخل للبنات.
"
189	"سايروا مدحت ورجعوا يوقفوا تانى يراقبوا. لدرجه وصلت لنص الساعه وبعدها سمعوا صوت ديب واكنه بيتخانق.
"
190	"اللى كانوا مسطولين قاموا مفزوعين وهما بيمسكوا سلاحهم
"
191	"عيسى: دا بينه ديب!
"
192	"عبد الناصر: ياوجعه طين. دا اكنه بيتعرك مع واحد من رجالتنا. تعالى نشوف مين.
"
193	"بمجرد ماخرجوا في ثانيه دول كانوا عند الاؤضه بلال بيحاول فتح الباب. بطريقته من غير مفتاح.
"
194	"نهال و بدور قاموا مفزوعين على الحركه الغريبه في الباب
"
195	"بدور بخوف: ودا مين اللى مش عارف يفتح الباب ده
"
196	"نهال باستغراب: مش عارفه. حاجه غريبه فعل، ها
"
197	"شهقت بخضه لما لاقت بلال ابن عمها اللى بقالوا سنين متغرب بيدخل بسرعه. و بعده دخل مدحت على طول. وقفلوا الباب.
"
198	"نهال بدهشه غريبه: مدحت!
"
199	"وبشوق محب متغرب سنين عن حبيبه: ياجلب مدحت.
"
200	"مالحقتش تسمعها كويس ودا لانها فوجئت بيه وهو حاضنها وهي مرفوعه عن الارض.
"
201	"بدور ضحكت فرحانه. اما بلال اللى اتخض من فعله. من غير مايدرى
"
202	"- يخرب بيت ابوك!
"
1	"فى اليوم التالى
"
2	"عمام عاصم والستات كانوا بيفطروا في شقة مدحت اللى بايتوا ليلتهم فيها بعد ما اطمنوا على عاصم و حتى نهال كمان باتت معاهم عشان.
"
3	"تفضل مع والدها ووالدتها.
"
4	"محسن: بسم الله ماشاء الله الشجه بتاعتك ياولدى حاجه من الاخر كده يا دكتور
"
5	"مدحت: تشكر ياعمى. والله دا انتوت نورتونى. انا اول مره افطر بنفس من ساعة ماسكنتها.
"
6	"راجح: دا نورك ياولدى. الشجه حلوه صح. زى ماجال. محسن.
"
7	"هديه: ناجصها بس العروسه يادكتور
"
8	"راضيه بلهفه: ايوه يا هديه والنبى دا انا نفسى اشوف اليوم ده وهاموت عليه
"
9	"مدحت وهو بيقوم من على الاكل: سلامتك من الموت ياما. ان شاء الله. اليوم ده يبجى جريب.
"
10	"قال الاخيره وعينه على نهال اللى اتكسفت وعينها نزلتها في طبقها. بدور زغدتها. تحت الطرابيزه وهي بتضحك وتضحكها
"
11	"نعمات: مالك يابت انتى وهى. نازلين مسخره وضحك من غير سبب.
"
12	"راضيه بانبساط: ماتسيبهوم يضحكوا. بدل الغم اللى احنا كنا فيه امبارح.
"
13	"نعمات: ربنا مايعيدها. دا احنا ربنا نجدنا لما ولدنا جام منها
"
14	"راجح: ربنا ستر. دا عيالنا كانوا ولعوا في البلد كلها
"
15	"عبد الحميد: الحمد لله. ربنا يتم شفاه على خير
"
16	"- الشاى اهه
"
17	"قالتها نيره وهي بتحط الصنيه عالسفره بضيقه
"
18	"راضيه: ومالك بترزعيها كده. اتجنيتى. وزعى الشاى يابت.
"
19	"نيره: ياما انا جعانه وعايزه افطر والبنته دول طلعوا يفطروا معاكم وسابونى اسوى الشاى لوحدى.
"
20	"نعمات وهي بتقوم توزع الشاى: اجعدى ياحبيبتى افطرى انتى. الحج على مضاريب الدم دول اللى سابوكى لوحدك
"
21	"راضيه لبنتها اللى نزلت تاكل من قبل ما نعمات تكمل كلامها: اموت واعرف بتودى الوكل فين. اللى ماباين عليها وكل ولا شرب
"
22	"هديه: بيروحوا في خدودها الموردين دول. الله اكبر عليها.
"
23	"نيره وهي بتضحك والاكل في بوقها: متشكره يامرت عمى.
"
24	"هديه: مطرح مايسرى يمرى ياحبيبتى
"
25	"نعمات: خدى يا بدور ودى كباية الشاى دى لواد عمك الدكتور في المكتب
"
26	"راضيه بخبث: لا ياحبيبتى. كملى انتى وكلك. انتى جيتى في الاخر، روحى انتى يا نهال واديلوا كباية الشاى
"
27	"نهال قامت محرجه و هديه خدت بالها
"
28	"نهال وهي ماسكه الصنيه وبتخبط باحراج على الباب
"
29	"سمعته وهو بيأزن لها بالدخول، فدخلت وهي بتجر رجلها بالعافيه من الكسوف.
"
30	"مدحت واللى كان مندمج في الاوراق المهمه اللى قدامه. سابهم لما شافها داخله عليه.
"
31	"نهال: اتفضل.
"
32	"مدحت بضحكه ماليه وشه: اتفضل ايه؟ انتى مكسوفه.
"
33	"نهال وهي بتمنع ضحكتها وضعت الكبايه عالمكتب وعايزه تجرى لكنه مسكها من ايدها
"
34	"مدحت بغلاسه: مش تردى وانا بكلمك
"
35	"نهال: ياعم سيب يدى. عايزه اطلع. ايه دى
"
36	"مدحت: ماشى هاسيب يدك بس جوليلى الاول. عجبتك الشجه.
"
37	"نهال وهي بتهز بدماغها وبتجاوب بصوت واطى بابتسامه: حلوه وجميله.
"
38	"مدحت: لو عايزه تغيرها كلها جولى ولو عايزه غيرها كمان جولى.
"
39	"نهال ووشها بقى احمر من الكسوف
"
40	"- لسه ماجاش وجت الكلام ده
"
41	"مدحت: ان شاء الله يكون جريب. المهم انتى نمتى كويس امبارح
"
42	"نهال: الحمد لله. السرير كان مريح. اللى نمت عليه انا و بدور و نيره.
"
43	"مدحت بلؤم: يابختك نمتى. اما انا بجى حاولت انام هنا عالكنبه. لكن مجانيش نوم
"
44	"نهال: ليه؟ هي الكنبه هنا مش مريحه؟
"
45	"مدحت بجرأه: لا هي مريحه بس. عايزه انتى تنامى في الاؤضه اللى جامبى ويجينى نوم.
"
46	"شهقت مكسوفه وجريت تخرج على طول من غير ولا كلمه وهو ضحكته زادت اضعاف
"
47	"سميحه وهي بتبوس في عاصم: ياحبيبى ياولدى يانور عينى. ان شا الله كنت انا ياغالى
"
48	"عاصم وهو محرج: بعد الشر عليكى ياما. خلاص كفايه بوس. الله يخليكى
"
49	"سميحه بخضه: ايه اَللمتك ياحبيبى. فيك حاجه واجعاك
"
50	"عاصم وهو بيحاول يهاودها: ايوه ياما ايوه.
"
51	"سالم: يامره كفايه. الواد خزيان من بوسك اللى عمال على بطال.
"
52	"سميحه: وااه. مش فرحانه بسلامته. دا انا كنت هاموت فيها وماصدجت رجعلى بالسلامه
"
53	"سالم: انتى هاتجوليلى. امك ياولدى كانت زى الميته. وبس ماجولنالها. عاصم فاج ونجالوا اؤضه تانيه. جامت واكنها كانت بتمثل.
"
54	"سميحه: امثل دا ايه. دا انا روحى اتردتلى لما علمت بسلامته، بس ايه. البركه في الدكتور مدحت. اللى خلى ست الحسن والجمال، تجعد جمبك وتكلمك. عشان عارف ان روحك فيها وهاتجوم عشانها
"
55	"عاصم باحراج: وااه ياما. ايه اللى انتى بتجوليه ده
"
56	"سالم بضحكه: بتجول اللى حصل. وانت خزيان ليه. مااحنا عارفين اللى فيها، ربنا يجعلها من نصيك ياولدى انا شايف ان البت كمان بجت ميلالك، دا انت ماشوفتش بكاها وحرجتها عليك امبارح.
"
57	"عاصم غير الموضوع عشان يخرج من كسوفه
"
58	"- امال حربى و رائف فينهم؟ انا ماشايفهمش من امبارح
"
59	"سميحه بضحكه عاليه: اسكت ياولدى. عيال عمك منشفين ريج العمده وولده. بيلعبوهم زى الجط والفار لحد اما يربوا معتصم ويدولوا الطريحه اللى هى
"
60	"عاصم: وهما مالهم. انا بس اجوم وان ماكنت عرفت العمده وولده مجامهم مبجاش انا
"
61	"سالم: واحنا هانستنى لما تجوم. انت وراك عزوه وعيله واللى حصل يخصنا كلنا مش وحدك
"
62	"- ايه هو اللى يخصه واحدوا؟!
"
63	"عاصم من الفرحه عايز يقوم من مكانه: جد ياسين
"
64	"ياسين وهو بيوقفه: خليك مكانك. انتى هاتجوم وانت مدشدش. عامل ايه ياحبيبى النهارده
"
65	"قال الاخيره وهو بيبوس على دماغه
"
66	"عاصم: تسلملى ياجدى. الحمد لله على كل حال.
"
67	"ياسين وهو بيبص على الكسور اللى في جسم عاصم
"
68	"- ياحزنى. دا اتكسرت خالص ياجزين
"
69	"عاصم: الكتره تغلب الشجاعه ياجد. لكن ولا يهمك انا برضوا كسرتهم
"
70	"ياسين: انت هاتجولى. ماعيال عمك جالولى على معتصم ومناخيروا المكسوره.
"
71	"عاصم: سيبوهولى ياجدى. بعد عيال عمى عن الموضوع ده.
"
72	"ياسين: ابدا ولا يمكن. انا لازم اعلمهم الادب. هو وابوه. لا انت فاكر. ان معتصم الاهبل ده هايعمل حاجه من غير شور ابوه.
"
73	"سالم: اخوك بلال علم ونازل مخصوص عشان يشوفك.
"
74	"عاصم: وليه بس تجولوا ل بلال وتجلجوه في الغربه يابوى.
"
75	"سالم: واحنا حد فينا جالوا ياولدى. دا ناس من البلد زميالوا، هناك عرفوا من اهاليهم، وجالولوا
"
76	"عاصم: ينزل بالسلامه ان شاء الله.
"
77	"معتصم برعب: اعمل ايه يابوى؟ اعمل ايه ياما؟ انا مش جادر انام من الخوف.
"
78	"العمده: وانا اعملك ايه ياخايب يابن الخايبه. انيمك في حضنى ولا اديك منوم
"
79	"انتصار: ما براحه على الود انت مش شايف الرعب اللى هو فيه
"
80	"هاشم: راحة ايه يااختى، هو عاد فيها راحه. ماخلاص الحكايه بانت وولدك ربنا يستر وما يروحش فيها.
"
81	"انتصار: بعد الشر. انت بتفول على ولدك
"
82	"معتصم برعب مضاعف: صح ياما هما ممكن يخلصوا عليا.
"
83	"انتصار وهي بتطبطب عليه: لا ياحبيبى ان شاء الله نلاجيلك صرفه
"
84	"هاشم: صرفة ايه ياختى. و رائف و حربى مراجبينوا وبيطلعولوا زى عفريت العلبه
"
85	"معتصم: يابوى ماتبلغ عنيهم وتريحنا.
"
86	"هاشم: ابلغ اجول ايه؟ طب انا بعت الغفر امبارح في المكان اللى جولت عليه ومالجوش حد منهم. الشغل ده شغل ياسين. انا عارفه دا بلوه مسيحه.
"
87	"انتصار: يعنى ايه مافيش صرفه.
"
88	"هاشم: والله ما انا عارف. لكن انا اللى هايجننى هما عرفوا ازاى بالسرعه دى جبل ولدهم مايفوج من الغيبوبه. طب حد شافوا.
"
89	"معتصم: انا افتكرت حاجه يابوى. انا من امبارح ملاجيش الساعه الجديده. خايف ليكون وجعت فى
"
90	"العركه ولا يكون عاصم شدها منى. ساعة ماخبطنى بالروسيه وكسرلى مناخيرى.
"
91	"هاشم بانفعال شديد: يكون! يكون ياواد الخايبه. دا اكيد، دا كده في ايديهم دليل يعنى ممكن يحبوسوك، اعمل ايه بس معاك. انا خايف لا تنزل عليا جلطه بسببك.
"
92	"عمام عاصم والستات كانوا كلهم تقريبا في الاؤضه يطمنوا عليه
"
93	"راجح: سلامتك الف سلامه ياولدى
"
94	"عبد الحميد: ياللا بجى شد حيلك عشان ترجع وتنور بيتك
"
95	"هديه: اهم حاجه الوكل. اتوصى بيه يا سميحه زين عشان يرم عضمه.
"
96	"سميحه: جوليلوا يا هديه. دا من الصبح منشف ريجى. وهو مش عايز ياكل
"
97	"راضيه: لا ياحبيبى. واد عمك مدحت مشدد علينا جوى في الحكايه دى
"
98	"محسن: اسمع الكلام ياواد. مافيش حاجه هاتجومك غير الغذا الزين.
"
99	"عاصم: ياجماعه انا بس نفسى مسدوه ومش جادر
"
100	"سالم: طب اسيبك انا مع كلام الحريم ده واروح الجهوه اشربلى حجرين معسل.
"
101	"راجح: وانا كمان جاى معاك. عبد الحميد: خدونى معاكم، محسن: يعنى اللى هاجعد انا كمان جاى معاكم.
"
102	"خرجوا الرجاله وسابوهم. نهال ونيره و بدور. كانوا واقفين وساكتين
"
103	"سميحه: ماتجدموا يابنته سلموا على واد عمكم واطمنوا عليه.
"
104	"نيره: الف سلامه عليك ياواد عمى.
"
105	"عاصم: الله يسلمك يا نيره.
"
106	"بدور وهي بتبتسم بكسوف: حمد الله على سلامتك
"
107	"عاصم بنفس الابتسامه: الله يسلمك يا بدور.
"
108	"نهال باستظراف وهي بتقطع عليهم اللحظه والنظرات
"
109	"- عاااصم
"
110	"عاصم: ايوه يا نهال.
"
111	"نهال بضحكه: سلامتك.
"
112	"عاصم بضحكه كمان: الله يسلمك.
"
113	"رائف كان داخل المستشفى لما سمع واحده بتندهلوا باسمه. بيلتفت وقف متنح وهو بيكدب عنيه.
"
114	"- ايه انت ماعرفتنيش؟
"
115	"قالتها وهي بتتقدم تسلم عليه.
"
116	"رائف وهو بيسلم عليها: لا ازاى عارفك طبعاً. انتى مها. انا بس مستغرب
"
117	"مها: مستغرب ليه انا دكتوره. يعنى طبيعى لما تلاقينى في مستشفى ولا انت تقصد حاجه تانيه
"
118	"رائف: لا طبعاً ما اجصدش حاجه. انا بس بجالى سنين ماشوفتكيش
"
119	"مها: بس انا اول ماشوفتك. افتكرك على طول. بس انت ايه اخبارك؟
"
120	"نهال وهي خارجه تدور على مدحت كانت هاتخبط في يونس لكنها رجعت على طول ولحقت نفسها وهي عينها في الارض. من غير ما تعرف شخصيته.
"
121	"نهال: انا اسفه ماكنتش واخده بالى.
"
122	"يونس بابتسامه واسعه: على ايه دى حتى صدفه جميله. ازيك يا انسه نهال.
"
123	"نهال اتخضت لما شافته وكانت عايزه تسلم وتمشى على طول: اهلا حضرتك. كويسه والحمد لله.
"
124	"يونس وهو بيحاول يوقفها
"
125	"- عاصم ابن عمك عامل ايه دلوقت. انا زعلت اوى على اللى حصله.
"
126	"نهال و عنيها بتدور على مدحت خايفه يجى ويشوفها واقفه معاه: الحمد لله. هو دلوك احسن. ايه دا رائف اللى هناك. عن اذنك اروح اندهله
"
127	"قالتها عشان تهرب منه، عينه راحت على رائف
"
128	"فرد عليها بخبث عشان يوقفها
"
129	"- طب استنى. هو انتى تعرفى هو واقف مع مين
"
130	"نهال: لا معرفش. بس باين عليها دكتوره
"
131	"كمل بخبث: دى مها خطيبة مدحت سابقاً
"
132	"نهال باستنكار: خطيبته! ازاى يعنى انا عمرى ماسمعت انه كان خاطب.
"
133	"يونس: ماهو كان مشروع خطوبه لأنهم كانوا بيحبوا بعض اوى بس ماعرفش ايه اللى حصل وخلاهم فركشوا واتجوزت هي استاذوا في الجامعه. بس اهى اتطلقت. ربنا يلم شملهم تانى.
"
134	"حست الدنيا بتلف بيها وهي مش عارفه تصدقه ولا تكدبه. بس واضح ان كلامه صح بدليل وقفتها مع رائف وكأنهم معرفه.
"
135	"يونس اخد باله من شرودها وسرحانها فحب يضرب عالحديد وهو سخن
"
136	"- هو صحيح انتى مخطوبه لمين في ولاد عمك
"
137	"- انا مش مخطوبه لحد. عن اذنك.
"
138	"قالتها ورجعت على طول وهي حاسه بنفسها في دنيا غير الدنيا، اما هو فكانت الفرحه مش سايعاه
"
139	"دخلت الاؤضه والدنيا بتلف بيها. راضيه استغربتها
"
140	"فسألتها: امال مدحت مجاش معاكى يعنى؟
"
141	"نهال وهي بتقعد جمب اختها: هه. ما انا ماعرفتش هو فين؟
"
142	"بدور: ايه مالك شكلك متغير ليه كده؟
"
143	"نهال: باجولك ايه يا بدور تعالى نطلع شويه في البلكونه.
"
144	"بدور: ماشى حاضر انا جايه معاكى.
"
145	"- صباح الخير يابطلنا
"
146	"قالها رائف وهو بيفتح الباب بضحكه.
"
147	"سميحه بابتسامه: خش ياحبيبى. دا واد عمك بيسأل عليك من امبارح
"
148	"رائف: وانا جيت اها. عامل ايه النهارده
"
149	"عاصم: زين والحمد لله. ناجصنى شوفتكم انت وواد عمك حربى. هو مجاش معاك ليه
"
150	"رائف: اصلنا عملينها دوريه ولازم حد فينا يكون موجود في البلد. عشان المحروس مايغبش عن عنينا
"
151	"عاصم بضحكه ماليه وشه: وطبعاً رئيس العصابه جدى ياسين
"
152	"رائف بضحكه وتأكيد: طببعاً. امال يعنى هيكون ابوك وعمامك الغلابه.
"
153	"بدور: طب وانتى اتأكدتى من كلامه دا كمان
"
154	"نهال: مش عارفه. بس هو هايألف كلام من مخه. وليه؟
"
155	"بدور: وافرضى الكلام صح. انتى يهمك في ايه؟
"
156	"نهال: كيف مايهمنيش انى اعرف انه. كان مجاطع الجواز عشان حبيبة الجلب اللى غدرت بيه واتجوزت استاذه ودلوك جاعده معاه في نفس المستشفى.
"
157	"بدور: مش عارفه اجولك ايه
"
158	"نهال: انا مخى هاينفجر وحاسه الارض بتلف بيا
"
159	"- يانهال يانهال تعالى هنا.
"
160	"دا كان راجح اللى بينده على نهال وهي ردت عليه: ايوه يابوى جايه
"
161	"نهال وهي داخله: ايوه يابوى عايز ايه؟
"
162	"راجح والضحكه ماليه وشه: جالك عريس يابتى. شكلنا كده هانطلع من المستشفى بجوازه يا عاصم ياواد اخوى
"
163	"عاصم و رائف و نهال و بدور تنحوا و راضيه هي اللى ردت بخضه
"
164	"- عريس مين ياابو ياسين اللى معندوش دم عشان يتجدم في الوجت ده
"
165	"راجح: وااه يامرة اخوى، الراجل غريب وبيدينى فكره عشان يتجدم رسمى.
"
166	"مدحت وهو داخل مع جده و بحسن نيه
"
167	"- هو مين اللى يتجدم رسمى ياعمى
"
168	"راجح: واحد مركزه كبير جوى هنا في المستشفى وبيجول انه صاحبك حاجه كده جيمه وسيمه
"
169	"مدحت بتفكير: مين اللى جيمه وسيمه وعايز يتجوز مين
"
170	"راجح: اسمه يونس وعايز يتجدم ل نهال
"
171	"مدحت وكأنه اتحول: مين يتجدم لمين نهال مخطوبه!
"
1	"ماشى في طريقه وبيدندن بسعاده. الشنطه شايلها على كتفه واكنه شايل بضاعه عاديه من اللى بيشتريها ويسرح وبعدين يلف بيها في الشوارع ويبيعها. وصل لمنطقته وهي عباره عن مجموعة بيوت مبنيه بطريقه عشوائيه ومتفرقه. لسكان عددهم قليل ومعظمهم اغراب.
"
2	"وصل لبيته واللى مسميه هو عشه. ويدوبك ها يفتح الباب سمع اللى بتنده عليه.
"
3	"- زكى، انت جبت بضاعه جديده؟!
"
4	"شتم في سره قبل مايلتفت لها ويكلمها بغيظ مكتوم.
"
5	"- عايزه ايه يا سحر؟!
"
6	"اتقدمت عليه بخطوات ملهوفه: عايزه اشوف البضاعه الجديده. ياترى جبت اللى جولتلك عليه؟!
"
7	"زاح ايدها اللى بتحاول تمسك الشنطه وتعرف اللى فيها: شيلى ايدك يا سحر. وبطلى ام رزالتك دى.
"
8	"سحر وهي مستغربه فعله: خبر ايه يا زكى؟! انت وعدتنى انى هاكون اول واحده تشوف الجديد عشان اكمل بقيه جهازى.
"
9	"حاول يمسك اعصابه ويبان طبيعى
"
10	"- دى مش هدوم. دى امانه ناس مأمنينا عليها.
"
11	"اتكلمت هي بعدم تصديق: ماتجول انك لاقيت زباين تانى احسن. خبر ايه يازكى؟ دا انا عمرى ماأخرت عليك قسط في شهر واحد حتى.
"
12	"ساعتها ماقدرش يسيطر على اعصابه
"
13	"- بقولك ايه. انا مش فاضيلك دلوقتى ولا شايف قدامى وعايز اخش انام. اخلصى انزاحى بقى من وش الباب. يالا
"
14	"قالها الاخيره وهو بيزحها بأيده بعصبيه وبعدها فتح الباب ودخل وهي مازلت مكانها مستغربه معاملته الغريبه واللى اول مره تشوفها منه.
"
15	"- انتى متأكده من كلامك دا يا بدور.
"
16	"- يابوى زى ما بجولك كده. دا انا جافله حالاً معاها دلوك. حن عليكم اللحجوها بسرعه.
"
17	"دا كان رد بدور على والدها. اللى ماكنش مصدق كلامها الغريب وبيحاول يستوعب.
"
18	"- طب هي مرميه فين دلوك؟ واللى اسمه زكى ده ساكن فين بالظبط؟
"
19	"رفعت عينها لفوق ونزلتها تانى بقلق كبير وعدم صبر لتحقيق والدها ليها.
"
20	"- يابوى بجولك. اللى اسمه زكى دا ساكن بره البلد عند الترعه في البيوت اللى اتبنت جديد من غير ترخيص وسط الزراعات. دى حتى جريبه من ارض جدى زى ماجالى عاصم. و فوقيه برضو جريب منه بس في وسط الزرع مرميه ومتصابه.
"
21	"نعمات وهي رافعه ايدها لفوق: يارب نجيها يارب. يارب نجيها.
"
22	"انا هاتصل ب ياسر بيه الاول. قالها وهو بيمسك فونه ويحاول لكنه فجأه وقف يسألها مندهش
"
23	"- انتى بتجولى عاصم يا بدور!
"
24	"بدور وهي بتهز دماغها بتأكيد: ايوه يابوى. ماهو كان معايا وسمع كل حاجه. وهو اللى نبه عليا اجرى بسرعه واجولك عشان تتصلوا بالبوليس وتلحجوها.
"
25	"سألها ببساطه وايده اللى ماسكه الفون نزلت من غير مايدرى: وما اتصلش هو ليه؟! معاهوش رصيد ولا وراه مشوار؟!
"
26	"- تجصد ايه يابوى؟!
"
27	"قالتها الاول بعدم فهم وبعدها خبطت بكف ايدها على خدها: ليكون راح ل زكى يابوى.
"
28	"نعمات بتأكيد: يكون! دا اكيد ياعين امك.
"
29	"صرخت مخضوضه: يامرارى يامٌا. دا انا ماصدجت انه فك الجبيره النهارده ومشى على عصايه بدل العكاز. ولا دراعه دا كمان. حمل كسر جديد.
"
30	"نعمات: بس ماتفوليش وادعى ربنا يسترها.
"
31	"راجح اللى مسك الفون يتصل ومنتظر الرد
"
32	"- انزلى بسرعه دلوك كلمى جدك. على ما اخلص انا اتصالى. و
"
33	"- الو، ياسر بيه معايا!
"
34	"بعد ما دخل البيت وقفل الباب في وش جارته سحر
"
35	"نفخ بقرف
"
36	"- ناس بيئه! بس هانت.
"
37	"وبعدها دخل دوغرى على اؤضة النوم. نزل بالشنطه عالسرير وفتحها وهو بيصفر ومبسوط. يمسك في الدهب والفلوس
"
38	"- يا. حلاوتكم. كل دا دهبك يا انتصار. وكل الفلوس دى كمان بتاعتك. اااه. ريحتكم حلوه وترد الروح. الله يرحمك يافوفه.
"
39	"قال الاخيره وهو بيمسك موبيلها وبعدها قام يغير هدومه. يادوبك عايقلع الجاكيت سمع خبط على باب البيت. نفخ بضيقه
"
40	"- اه يا سحر ال، ودينى لاكون مربيكى لو طلعتى انتى.
"
41	"خرج عشان يفتح الباب. فلاقاه واقف قصاده بنظراته الحاده من غير كلام.
"
42	"- نعم مين حضرتك؟!
"
43	"- انت زكى اللى بتسرح بالهدوم الجاهزه.
"
44	"نفخ صدره وهو بيمسك بياقة القميص وبيتكلم بتفاخر
"
45	"- دا كان زمان. انا خلاص بطلت.
"
46	"رد عليه بعصبيه: يعنى انت زكى؟
"
47	"- ايوه ياسيدى زكى انت بقى مين؟
"
48	"- انا بجى عاصم!
"
49	"- قالها وهو بيشده من قميصه وبيخبطه روسيه شديده بحركه سريعه راجعته لداخل الببت مرتد بضهره. صرخ على اثرها وهو مصدوم وبيحاول يوزن نفسه
"
50	"- عاصم مين ياض؟، دا انت بينك ماتعرفنيش.
"
51	"عاصم اللى دخل البيت وقفل الباب وراه. قلع شملته وهو بيشاوله بأيده وعينه مبرقه و بصوت اجش ومنفعل
"
52	"- تعالى وعرفنى مين زكى؟
"
53	"زكى وهو بيسحب المطوه من الجيب الورانى للبنطلون بعد ما استعاد توازنه وبكل شراسه وهو بيهوش بيها قدام عاصم.
"
54	"- دا انت بينك شارب ولا امك داعيه عليك. عشان تيجى تمد ايدك عليا في قلب بيتى.
"
55	"شاورله بأيده تانى و بكل جساره
"
56	"- تعالى ياللا ورينى مرجلتك.
"
57	"زكى وهو بيتقدم على عاصم وبصوت عال ينذر بنشوب الحرب
"
58	"- لا بقى، دا انت جيت لقضاك.
"
59	"راجح وهو بيفرك في ايديده بقلق: انا هاتجن. يارتنى كنت ماتبعتك يابوى وجعدت.
"
60	"ياسين اللى ماسك سبحته. قطع تسبيحه يرد
"
61	"- وبعدين معاك يا راجح. اتصبر ياولدى.
"
62	"بدور اللى هاتموت من الخوف.
"
63	"- يصبر كيف ياجدى. احنا كلنا جلجانين. دا انا دلوك بس اتمنتيت ابجى راجل عشان ماجعدتش كده حاطه على خدى مستنيه
"
64	"ياسين بابتسامه ومكر
"
65	"- هو انت لو راجل كنتى اتجوزتى عاصم. يابت.
"
66	"- يوه ياجدى. باه.
"
67	"قالتها وهي بتبعد بوشها مكسوفه من جرأة جدها
"
68	"صباح: عاجبك كده يابوى اديك كسفتها
"
69	"ياسين وابتسامته زادت
"
70	"- خليها تتكسف احسن، استنى بس اشوف اللى بيرن. دا حربى!
"
71	"راجح بلهفه: صح يابوى. طب رد بسرعه.
"
72	"ياسين وهو بيشاورله يسكت عشان المكالمه
"
73	"- الو، ايوه، امم، طب هي زينه دلوك، اممم، طب وانت و رائف جاعدين حالياً، اممم، طب بالسلامه ياولدى وطمنى عليك انت وواد عمك.
"
74	"نعمات بلهفه: لجيوها ياعمى؟
"
75	"- لجيوها وهي لسه فيها الروح ودلوك هي في الاسعاف والحكومه هي اللى هاتتصرف معاها.
"
76	"صباح: طب الحمد لله.
"
77	"ياسين بتأثر: بس حربى بيجول انها صغيره. يادوبك 18 ولا 19 ماتزيدش عن كده.
"
78	"نعمات: ياحبيبتى. عشان كده عرف يضحك عليها الزفت ده. منه لله
"
79	"- طب و عاصم ياجدى؟
"
80	"- ماحدش عارف الحكومه وصلتلوا ولا لسه في السكه يا بدور. ادعيلوا يابتى.
"
81	"- ياااارب
"
82	"صوت الضرب والصريخ اللى كان خارج من البيت. كان بيلفت نظر اى انسان معدى او قريب. بعض الجيران اتطوعوا وخبطوا عالباب لاجل ما يطمنوا. لكن عدم الاستجابه خلاهم يرجعوا تانى يتفرجوا وبس. خرجت جارته سحر ووالدتها اللى سألت بصفو نيه.
"
83	"- هو ايه اللى حاصل عند زكى يابت.
"
84	"مطت شفايفها بضيقه: انا عارفه يامٌا. دا تلاجيه سرج ولا عمل حاجه عفشه مع اللى جاى يتعرك معاه في بيته.
"
85	"زغدتها والدتها قبل ماتقول
"
86	"- ليه بتجولى كده يامضروبه الدم. عمل معاكى ايه؟
"
87	"- جايب شنطه معبايه هدوم جديده واتحايلت عليه انجى منها لجهازى. مرضيش وزجنى. احسن يستاهل.
"
88	"والدتها مستغربه: مش بعاده يعنى يعمل كده معاكى.
"
89	"- اكيد لجى زباين جديده. دا يبيع ابوه بالجرش.
"
90	"والدتها وهي شايفه العربيه الكوحلى اللى داخله عليهم: سلاماً قولاً من ربٍ رحيم. ودول ايه اللى جايبهم عندينا.
"
91	"سحر كمان اترعبت زى والدتها. ورعبها زاد اكتر لما لاقت العربيه وقفت قصادهم. والظابط اللى قدام بيسألها من شباك العربيه
"
92	"- تعرفى بيت زكى بياع الهدوم فين بابت انتى؟
"
93	"هزت بدماغها بخوف وهي بتشاور بأيدها عالبيت
"
94	"- هو دا يابيه اللى هناك ده
"
95	"الظابط شاور لسواق ومشيوا من جمبهم.
"
96	"والدة سحر: دا انت باينك صح و زكى عامل نصيبه!
"
97	"عاصم كان بيلف ايده المتصابه بشملته وهو قاعد بيتنفس بخشونه لما اتفاجأ بالباب اللى اتفتح بقوه ودخلوا دول عليه
"
98	"الظابط وعينه راحت على عاصم و زكى المرمى على الارض مسنود بضهره على كرسى قديم وشكله مش باين من كتر الكدمات اللى في وشه: مين فيكم زكى ومين فيكم عاصم؟
"
99	"عاصم وصوته مازال منفعل
"
100	"- انا عاصم وال، دا يبجى زكى.
"
101	"الظابط وعينه عالعصايه اللى بيتسند عليها عاصم و زكى المتكسر في الارض.
"
102	"- ماشاء الله، امال لو بصحتك كنت عملت ايه؟!
"
103	"فى اليوم التالى
"
104	"دخلت المستشفى بسعاده ماتتوصفش وهي بتمشى بسرعه واكنها بتجرى. وصلت للقسم بتاعه شافت الممرضه
"
105	"- لو سمحتى الدكتور مدحت موجود في مكتبه؟
"
106	"الممرضه بموده: اهلا يادكتوره نهال الدكتو، لو سمحتى استنى...
"
107	"للأسف ماكملتش جملتها ودا لأن نهال جريت عليه لما شافته خارج من غرفة مريض.
"
108	"- مدحت يا مدحت وحشتنى خااااالص ياحبيبى
"
109	"قالتها بضحكه جميله. بس الضحكه وقفت لما لقت الاساتذه الخارجين وراه ومتنحين لها. اتكسفت اوى وحست بالاحراج وهما خارجين ورا بعض واخرهم ظهر يونس و مها. وهو على الرغم من كم الاحراج اللى نالوا هو كمان لكن قلبه كان بيرقص من الفرحه.
"
110	"- انا اسفه مكانتش واخده بالى.
"
111	"قالتها وهي عينها في الارض. لكن رفعتها تانى لما لقت ايده اتلفت على كتفها وبيعرفهم بيها.
"
112	"- احب اعرفكم يا اساتذه نهال طالبه في كلية الطب ومراتى.
"
113	"- مراتك!
"
114	"قالها يونس بعدم تصديق و مدحت كمل
"
115	"- ايوه مراتى. مكتوب كتابنا وقريب الفرح ان شاء الله.
"
116	"- الف مبروك يادكتور. الف مبروك يادكتوره.
"
117	"خرجت من الاستاذه يهنوه بكل موده وهو بيرد بمنتهى السعاده وهي بمنتهى الكسوف خصوصاً وايده لسه نازله على كتفها.
"
118	"وبعدها مشيوا الاساتذه يكملوا المرور على باقى الحالات ومعاهم يونس و مها اللى كانت بتبص ل نهال من فوق لتحت و يونس بينظر ل مدحت بنظرات كلها غل وحقد. و مدحت بيقابل اللى نظراته بتحدى، قرب من ودنها يهمس
"
119	"- اسبجينى عالمكتب. وانا هاخلص مرور معاهم واجيلك
"
120	"دخل المكتب للاقاها مازلت على حالة الاحراج والكسوف. وهو بيمثل الجديه ويقعدفى الكرسى اللى قبالها قصاد المكتب
"
121	"- ايه يا نهال. دا موقف تحطينى فيه؟
"
122	"كانت عامله زى العيله اللى اذنبت وهي بتلعب في دفتر محاضراتها.
"
123	"- انا اسفه ماكنتش اعرف ان عندك مرور مع الاساتذه.
"
124	"انتظرت رد لكنه مردش. فرفعت عينها. لاقته بينظر لها بهيام واكنه بيحفظ كل لمحه منها. ابتسم لها ابتسامه واسعه شجعتها تخرج ضحكتها المكتومه وبعدين طلعت بصوتها المميز. وهو كمان ماقدرش يمنع ضحكته وهو بيقول
"
125	"- يامجنونه
"
126	"عضت على شفتها قبل ماترد: انا شكلى كان زباله صح.
"
127	"- اى نعم هو موقف محرج. بس انا فرحت جوى.
"
128	"ابتسمت اكتر واتكلمت بطريقتها اللى بيعشقها
"
129	"- بس شوفت الصدمه بانت ازاى على الدكتوره مها. اللى كانت بتبصلى من فوج لتحت
"
130	"هز بدماغه يوافقها وهو بيضحك: ايوه، زى ماشوفت الصدمه اللى بانت على يونس.
"
131	"ابتسامتها وقفت وهو كمل بجديه
"
132	"- شوفى ياروح جلبى. عايزك تنسى مها خاالص زى انا ما هنسى يونس عشان نكمل مع بعض بهدوء ومن غير نكد ماشى.
"
133	"- هزت بدماغها وابتسامتها رجعت تانى: ماشى.
"
134	"- شاطره
"
135	"قالها وبعدين كمل بحاجب مرفوع بخبث: طب انا نازل البلد انهارده ابارك لعمى. ها تنزلى معايا ولا مش فاضيه.
"
136	"شهقت بفرح: ازاى يعنى؟ انت بتهزر. طبعاً اكيد لازم انزل البلد النهارده واشوف الفرحه في عيون ابويا وامى. هي دى محتاجه كلام
"
137	"فى المسا
"
138	"ياسين وولاده كلهم واحفاده كانوا متجمعين حواليه
"
139	"و راجح قاعد جمبه وحاضن ابنه ياسين الصغير. في جو عائلى حميمى وضحك وهزار من الشباب.
"
140	"رائف: بس كله كوم ياجدى ومنظر انتصار النهارده وهي داخله الجسم بتزعج وعايزه تعمل محضر سرجه ل فوقيه. هههه، انا اول ما شوفتها جولتها انتى جايه لو حدك منغير ماحد يبعتلك. دا انت باينك مكشوف عنك الحجاب هههه.
"
141	"حربى: هههه بس باصتلك باحتقار يا رائف.
"
142	"- هههه ايوه ما انا خدت بالى.
"
143	"سالم: ياض كفايه انت وهو. انتو ماشبعتوش كلام عنيها.
"
144	"رائف: نشبع كيف ياعمى. دا منظر صراخها والعسكرى بيجرها عالحبس بعد ما اتصدمت بالجرايم اللى عليها. كان مسمع في المديريه كلها ههههه
"
145	"ياسين: الله يخرب مطنك ياشيخ. ما تصدج تلاجيلك حكيوه.
"
146	"رائف بصوت عالى: حبيبى ياجدى.
"
147	"عبد الحميد وهو بيضربه بخفه على دماغه من الخلف.
"
148	"- ماتتعدل ياض انت واكبر. هاتفضل كده على طوى بعجلك الصغير ده.
"
149	"نيره بفرحه وشماته: اديلوا يابوى. اديلوا كمان.
"
150	"مدحت بضحكه وهو بيقلد والده: طب ما اديلك انا كمان وتبجى زيه
"
151	"الجميع ضحك على شكل نيره اللى اتفاجئت من مدحت. والضحك بقى بصوت عالى.
"
152	"ياسين بفرحه: اللهم ما اجعله خير. ربنا مايحرمنى من لمتكم حواليا.
"
153	"الجميع امم على كلامه وهما بيدعولوا بطولة العمر
"
154	"راجح: الحمد لله. يلعن ابو الحزن.
"
155	"نهال: يعنى على كده انت خدت الفلوس والدهب بابوى
"
156	"نعمات: لسه يابتى. بيجولك لسه فيه اجراءات بتعملها الحكومه.
"
157	"بدور: طب هي الفلوس كامله ولا ناجص منها كتير
"
158	"راجح: لا يا بتى الحمد لله مش ناجص كتير. اللى شوفتهم مع الظابط النهارده زنين جوى. ماهو مالحجش يتصرف فيهم والبركه في البطل. ربنا يحرسك لشبابك ياولدى
"
159	"قال الاخيره وهو بيشاور ل عاصم بعنيه واللى رد
"
160	"عليه: العفو ياعمى. بلاش كلامك ده
"
161	"سالم: طب مدام جبت سيرة البطل. يبجى عاد لازم توفى بوعدك معانا ونجوزهم في الميعاد.
"
1	"فاقت لنفسها وبعدت بعنيها عنه وهي بينها وبين نفسها بتسأل: دا اتجن دا ولا ايه؟!
"
2	"لكن هو كمل تانى بابتسامه عريضه
"
3	"- انتى اكسفتى. انا اسف بس دى اول مره اخد بالى من لون عنيكى
"
4	"نهال وهي مش قادره تبصله وبتلعب بصوابعها تحت الغطا بتوتر وبصوت واطى
"
5	"- وانت من امتى بتاخد بالك؟
"
6	"مدحت وابتسامته زادت اضعاف
"
7	"- سمعتك على فكره
"
8	"بصيتله بتوتر عشان ترد عليه لكنها معرفتش وبعدها بعدت تانى بعنيها.
"
9	"كمل هو وقلبه بيرفرف من السعاده اللى باينه في صوته
"
10	"- انتى ليه بعدتى بعنيكى تانى ماتخلينى اتحجج منها كويس؟
"
11	"نهال وهي مازالت على وضعها وكسوفها
"
12	"- تتحجج من اى بس
"
13	"- من لون عنيكى ولا تجوليلى انتى احسن.
"
14	"سكتت ومقدرتش تنطق بكلمه وهي الوضع كله مربكها ونفسها اى مخلوق يدخل عشان تخرج من حصار نظراته عليها وهو كان فاهم وحاسس بس الفضول كان هايجننه فقرر يتصرف بذكاء ويغير الموضوع
"
15	"- اااا انتى جهزتى نفسك للجامعه.
"
16	"نهال وعنيها عالغطا: ايوه. الحمد لله ابويا لجيلى سكن طالبات كويس
"
17	"مدحت وهو بيمثل انه اتعصب: سكن طالبات وانتى ماجدمتيش ليه في المدينه الجامعيه ثم انه ازاى اساساً ابوكى هيأمن عليكى في السكن
"
18	"نهال نسيت كسوفها وبقت تبصله بغيظ وبعدها اتكلمت بقوه وهي عينها في عينه ودا اللى كان عايزه
"
19	"- اولا انا ملحقتش التجديم في المدينه الجامعيه.
"
20	"ثانيا انا بجولك سكن كويس و مع نوها صاحبتى ودى قمه في الادب ومعاها بنتين من البلد مايتخيروش عنها في الربايه
"
21	"وكأنه عيل صغير فرح بانتصاره
"
22	"- زتونى غامج
"
23	"نهال بدهشه: اللى هو ايه؟!
"
24	"مدحت بضحكه ماليه وشه: لون عنيكى السرى اللى مابيظهرش غير للجريب منك
"
25	"- واااه.
"
26	"قالتها وهي بتبعد بعنيها وتشد الغطا عليها بحركه عصبيه وهي مستغربه وحاسه اللى قصادها واحد تانى مش ابن عمها الرزين العاقل. اما هو فكان طاير من السعاده وهو شايفها قدامه كده بكسوفها وارتباكها
"
27	"قطع عليه اللحظه دخول البنات و صباح اللى كانت داخله وهي بتتكلم
"
28	"- حجه النهارده يوم عيد. الدكتور هيتغدى ويتعشى عندينا.
"
29	"رد عليها مدحت وهو بيتعدل ويقوم من مكانه بضحكه بشوشه: تسلمى ياعمتى انا عايز اروح بيتنا اريح جسمى وانام
"
30	"صباح بزعل: ليه ياولدى مابيت جدك مفتوح اى اؤضه خش وارتاح فيها قالتها ووقفت تتكلم معاه
"
31	"نهال مسكت في بدور قعدتها جمبها وبصوت واطى كلمتها
"
32	"- انتى كنتى مختفيه فين؟
"
33	"بدور مستغربه: انا كنت بروق المطبخ مع عمتى
"
34	"نيره حشرت نفسها: انتوا بتتكلموا في ايه؟
"
35	"نهال بضيقه: ياساتر يارب كل حاجه حاشره نفسك فيها.
"
36	"نيره هزت بدماغها وابتسمت بغلاسه لكن صوت مدحت فوقها
"
37	"- ياللا يا نيره عشان تروحى معايا
"
38	"بدور: وانا كمان هاروح معاكم
"
39	"نهال بارتباك: لا استنى. انتى هاتمشى معايا انا وابويا
"
40	"صباح: هاتمشى كيف يابتى على رجلك اللى وجعاكى
"
41	"نهال: معلش ياعمتى انا متعودتش اغير فرشتى
"
42	"ادخل مدحت: خلاص تعالى معانا في عربيتى
"
43	"- لا لا انا هاروح مع ابويا
"
44	"مدحت بااصرار: وتستنى ليه انا هخلى عمى يروح معانا
"
45	"- لا مافيش داعى. انا هستنى شويه.
"
46	"اضايق قوى من كلامها وكان نفسه يرد عليها رد شديد لكن نيره انقذت الموقف لما اتكلمت
"
47	"- وتستنى ليه ياختى. ياللا جومى معانا واحنا هنسندك لحد العربيه
"
48	"كانت هاتعترض لكن صباح كمان ماادتهاش فرصه
"
49	"- يابتى انتى هاتتكسفى من واد عمك. جومى يا بدور سنديها مع نيره.
"
50	"فى العربيه راجح كان قدام والبنات في الخلف نيره في النص و نهال بناء على رغبتها قعدت جمب الشباك و بدور في الناحيه التانيه ومع ذلك كان عينه عليها في المرايه وهي كانت مركزه في الطريق عشان تهرب من نظراته لكن كلام والدها خلاها تنتبه وتبص عليهم
"
51	"- ملكش حج ياولدى تكلف نفسك وتجيب العلاج من غير ماتجولى
"
52	"مدحت وعينه عليها: في ببتها ياعمى ماتشغلش نفسك انت
"
53	"راجح: لكن ياولدى كده ماينفع.
"
54	"قاطعه مدحت: ماتكملش ياعمى. اى كلمه تانيه هاتزعلنى منك. انا مش غريب ياعم
"
55	"راجح مرضيش يزود تانى في الكلام وسكت و نهال
"
56	"ربعت ايديها ورجعت بعنيها تانى عالطريق وهي بتفور من الغيظ من والدها اللى سامحله يشيلها جميله
"
57	"- وفيها ايه يابتى دى حاجه بسيطه مش مستاهله
"
58	"- كيف حاجه بسيطه. انه يجيب العلاج على حسابه
"
59	"دا كان رد نهال على والدتها اللى بتبرر ل راجح
"
60	"نعمات: يابتى انت ليه مكبره الموضوع.
"
61	"نهال بعصبيه: الموضوع نفسه كبير. انا مش عايزه احس نفسى مديوناله بشئ مش كفايه حكاية الكشف اللى غصبتونى عليه
"
62	"نعمات بعد مافاض بيها: وااه عليكى. دا انتى بجيتى صعبه جوى، اها ابوكى دخل. كلميه بنفسك
"
63	"قالتها لما لمحت راجح داخل عليهم وهو بدورو اتكلم
"
64	"- في ايه؟ صوتكم عالى ليه؟
"
65	"نعمات: تعالى شوف بتك عامله عاميلها عشان واد عمها كشف على رجلها واتحمل حج العلاج
"
66	"راجح: وفيها ايه يابتى دا واد عمك مش غريب.
"
67	"نهال وهي حاطه ايديها الاتنين على ودانها
"
68	"- حن عليك يابوى انا ودانى تعبت من الكلمه دى النهارده
"
69	"راجح: يابت انت مالك اتجنيتى؟!
"
70	"نهال بتعب: واضح ان مافيش فايده من الكلام. طيب ممكن تجولى كان عايزك في ايه بعد نزلنا انا و بدور من العربيه
"
71	"راجح: كان بيسألنى على عنوان السكن بتاعك في المحافظه
"
72	"نهال بصوت عالى: كمان يابوى. هو ماله هو. حاشر نفسه ليه في دى كمان!
"
73	"راجح بصوت عالى زيها: خبر ايه يابت؟ واد عمك عايز يطمن على سكنك وكمان يشوف المنطقه اللى هاتسكنى فيها زينه ولا عفشه مش من حجه يطمن عليكى!
"
74	"نهال وهي بتمسح على وشها باايديها الاتنين
"
75	"- ماشى يابوى ماشى. واضح انى داخله على ايام مايعلم بيها الا ربنا.
"
76	"قالت الاخيره بصوت واطى كانها بتوشوش نفسها
"
77	"فى بيت عبد الحميد.
"
78	"كان داخل بيصفر وسرحان واللى يشوفه يفهم على طول انه سعيد لدرجة ماكنش واخد باله من اخته اللى كانت داخله وراه وطبعاً والدته مايفوتهاش السؤال
"
79	"- بسم الله ماشاء الله الدكتور وشه بيضحك
"
80	"وطى باس راسها قبل مايتكلم
"
81	"- مساء الخير ياست الكل
"
82	"راضيه بسعاده: مساء الهناعلى عيونك
"
83	"اتكلم والاكل في بقه رائف واللى كان بياكل مع والده
"
84	"- ياحلاوه ياولاد الدكتور بيضحك!
"
85	"بص عليه مدحت قبل مايتكلم ببساطه: طب ابلع الاول جبل ماتتكلم.
"
86	"عبد الحميد: والله عندك حج ياولدى دا هايفضل طول عمره كده في هبله ده ماهيتغيرش. رائف كمل اكل ولا اكنه سمع حاجه
"
87	"راضيه كلمت مدحت: جرب ياولدى اتعشى معاهم
"
88	"مدحت: لا ياامى انا شبعان. شبعان خالص انا بس عايز انام وارتاح عن اذنك بجى
"
89	"سابها ومشى. وهي كانت هاتموت وتعرف اللى بيه لمحت نيره خارجه من اؤضتها بعد ماغيرت هدومها راحت مسكاها من ايدها
"
90	"- خدى يابت اخوكى ماله؟!
"
91	"نيره وهي بتبص عليه وهو داخل اؤضته: ماله اخويا ماهو زين اها
"
92	"- زين اها تعالى يابت معايا احكيلى كل حصل بيت جدك
"
93	"قالتها راضيه وهي بتمسكها من ايدها. لكن نيره شدت ايدها: يااما سيبينى انا هاموت واتعشى
"
94	"راضيه بتصميم: يابت الوكل مش هايطير تعالى
"
95	"نيره بصوت عالى خلت والدها يسمع: ياما بجولك جعانه
"
96	"خلت ابوها انتبه فقام مزعق في راضيه
"
97	"- خبر ايه يامره انتى؟ بتجولك جعانه سيبيها تاكل. هي الحكاوى هاتطير.
"
98	"تمتمت راضيه بصوت واطى على بنتها اللى سابتها وراحت تاكل من قبل مايخلص والدها كلامه
"
99	"- كلك ديب يابعيده
"
100	"كان قاعد على على سريره بيفتكر كل اللحظات اللى مرت عليه معاها وكل تعبير من كسوف او خجل ظهر على وشها وكله كوم ولون عنيها اللى اكتشفه بس النهارده لعن نفسه عالسنين اللى ضيعها في دراسه وشغل. ندم انه فضل مركز بس في مستقبله المهنى وضيع عليه ايام جميله كان هايشوفها فيها وهي بتكبر قدام عنيه.
"
101	"عينه جات عالنتيجه لاقاها 10 في الشهر ففضل يعد مع نفسه الايام اللى باقيه على الدراسه الجامعيه لاقاهم 8 ايام اخد نفس طويل وخرجه تانى وبعدها اتكلم بصوت واضح
"
102	"- هانت.
"
103	"اول يوم في الدراسه.
"
104	"بصت عالمبنى الضخم بانبهار وقلبها بيدق بقوه لأنها خلاص هاتحقق حلمها وتبقى دكتوره. هي الاول كان كل تفكيرها فيه وانها تبقى مقاربه لتفكيره و مناسبه ليه لكن دلوقتى بعد مااكتشفت تفكيره السطحى والعقيم ودا لانه فضل اختها الصغيره عليها بقى اهم شئ عندها مستقبلها وبس وهو دا الصح.
"
1	"البلد كانت قايمه قاعده. الناس كلها بتتكلم وتتحاكى في عاصم اللى لاقوه مجموعة شباب كانوا رايحين على شغلهم. مرمى تحت شجره وسايح في دمه. الشباب متأخروش وخدوه. جريوا بيه بااسعاف الوحده الصحيه على طول ينقذوه، وطبعاً لأنها بلد صغيره، الخبر في ظرف دقايق كان واصل لأهله اللى خرجوا ستات ورجاله، يحصلوا الاسعاف اللى جات اخدتوا من قبل حد منهم مايشوفوا.
"
2	"الحال في المستشفى كان الاتى، سميحه مكانتش قادره تنصب طولها و نعمات حاضناها وهي بتموت في الدقيقه مية مرة منتظره اى خبر عن ابنها اللى في اؤضة العمليات اديلوا ساعات.
"
3	"نعمات: اهدى ياحبيبتى. ان شاء الله هايجوم بالسلامه. طمنى جلبك انتى بس
"
4	"راضيه: اصلبى طولك يا سميحه ولدك جوى وان شاء الله هايجوم منها
"
5	"هديه: اهدى ياحبيبتى. ان شاء الله ربنا ها ينجيه منها وابن الحرام اللى عملها هانجيبه من تحت الارض ونخلص عليه.
"
6	"سميحه بصوت بيترعش: وها يفيدنى ايه لو خلصتوا عليه بعد مايروح ولدى منى...
"
7	"قالت الاخيره وهي بتبكى بحرقه. نعمات شدت عليها اكتر في حضنها تهديها وهي دموعها نازله من عنيها
"
8	"راضيه: هدى شويه يا سميحه واطمنى. مدحت واد عمه معاه دلوك في اؤضة العمليات وانتى عارفه ولدى شاطر مع الغريب اشحال مع واد عمه
"
9	"سميحه كان ردها دموع وبس.
"
10	"فى الناحيه التانيه الرجاله. ابوه والجد ياسين وعمامه واولاد عمامه، كانوا واقفين وكأن على رؤسهم الطير. مافيش كلام يوصف حالتهم وهما واقفين منتظرين، بيظهروا بأس وقوه وهما قلوبهم من الداخل هاتتخلع منهم خوف على ابنهم وخوف من اللى جاى لو عاصم لا قدر الله راح فيها هايتفتح باب للتار ونار هاتحرق الكل ويروح فيها شباب كتير
"
11	"ياسين: يعنى ماحدش فيكم شافوا وعرف اللى جرالوا.
"
12	"راجح: ماحدش فينا شافوا غير الشباب. اللى ماستنوش يبعاتولنا وخدوه بأسعاف البلد
"
13	"محسن: انا زعجت لهم عشان مابعتولناش.
"
14	"عبد الحميد: ملكش حج انا ولدى جالى ان دى احسن حاجه عملوها. عشان يلحجوه
"
15	"ياسين ل سالم اللى صابتوا حاله من الجمود
"
16	"- اتكلم ياولدى ماينفعش سكاتك ده لا يجرالك حاجه
"
17	"سالم: معلش يابوى. سيبنى في حالى. انا مش حامل اى كلام
"
18	"ياسين: عندك حج ياولدى ربنا يطمنك ويطمنا.
"
19	"نهال وهي بتحاول تهدى بدور المنهاره في العياط
"
20	"- امسكى نفسك شويه يا بدور، احنا كلنا زعلانين
"
21	"بدور بدموع كالسيل: مش جادره يا نهال انا عارفه انه اكيد الى حصله ده بسببى
"
22	"نهال: بسببك ازاى؟
"
23	"نيره: مافيش غيرهم. العمده، وولده
"
24	"نهال بتفكير: معتصم!، ممكن ليه لأ
"
25	"بدور: انا هاموت فيها لو...
"
26	"نهال: بس، ماتكامليش. ان شاء الله خير
"
27	"رائف اللى دخل المستشفى بيجرى، اول ماوصل وعينه على الجميع.
"
28	"- واد عمى مالو يابوى، مين اللى استجرى وعملها يا حربى، مين ياجدى
"
29	"عبد الحميد: لسه ماحدش عرف حاجه احنا نفسنا جينا على ملا وشنا
"
30	"رائف: يعنى ايه ماحدش عارف، انا لازم اعرف وحالا كمان
"
31	"ياسين: نطمن على واد عمك الاول وبعدين نسأل
"
32	"حربى: واد عمى ماهيكفنيش فيه البلد كلها
"
33	"عبد الحميد: مش وجته الكلام ده دلوك
"
34	"رائف. : مش وجته كيف؟ دا هو دا وجته
"
35	"حربى: ايوه ياعمى ضربة واد عمى لازم تترد عالحامى متستناش.
"
36	"محسن: ياغبى انتوا وهو، الكلام ده مايبجاش هنا
"
37	"ياسين بحسم: ولاهناك. اهم حاجه نشوف ولدنا الاول نطمن عليه وبعدها كل الكلام يتجال
"
38	"سكتوا بعدها وهما بيكتموا غيظهم، منتظرين خروج عاصم من العمليات
"
39	"بعدها بساعات خرج مدحت ومعاه طقم الدكاتره والممرضين
"
40	"سالم خرج من جموده: طمنى ياولدى واد عمك عامل ايه دلوك؟
"
41	"مدحت والكلام خارج منه بصعوبه
"
42	"- الحمد لله ياعمى اطمن انت
"
43	"محسن: طب وحالته.
"
44	"قالها محسن وسمع بعدها شهقه وصرخه. بيلتفت لقى عاصم وهما مخارجينوا من العمليات. سميحه وقعت في الارض و الستات كانوا بيلموا فيها وبيصرخوا.
"
45	"مدحت: هاتوها بسرعه نشوفها
"
46	"بدور حست قلبها هايوقف لما شافته بحالته دى والصرخه طلعت منها من غير ماتدرى
"
47	"ياسين وولاده اتلموا عليه
"
48	"سالم بحرقه: مين اللى عمل فيك كده ياولدى. رد عليا
"
49	"- هما واخدينوا ورايحين بيه فين؟
"
50	"قالها ياسين ل مدحت اللى رد عليه
"
51	"- على غرفة العنايه المركزه.
"
52	"ياسين اخد مدحت على جمب وسأله
"
53	"- واد عمك حالته ايه بالظبط
"
54	"مدحت بحزن: بصراحه كده عاصم لو مافاجش خلال 24 ساعه يبجى ربنا يستر.
"
55	"- عاجبك كده ياغبى، استريحتى يامحروسه.
"
56	"افرحوا، الواد هايروح فيها وتخرب عالكل
"
57	"قالها هاشم وهو بيضرب على ايده اللى سانده على العصايا الكبيره
"
58	"انتصار: وااه، وانا مالى. انت هاتجيبها فيا.
"
59	"هاشم: دلوك هاجيبها فيكى، مش انتى السبب، لازم ولدى ياخد حجه. لازم يبجالوا هيبه، ساكت ليه ياغبى.
"
60	"قال الاخيره ل معتصم اللى كان قاعد عالكنبه مستكين ولا اكنه عمل حاجه
"
61	"- واااه يابوى. وانا يعنى كنت اجصد
"
62	"هاشم بصوت عالى: ياغبى هاتروح فيها، لو حد عرف ان انت اللى عملتها. عاصم دا مش هين. دا شباب البلد تجريبا كلهم راحوا المستشفى وراه
"
63	"انتصار: وايه اللى هايعلمهم بس. دى كانت حته مجطوعه. زى ولدك مابيجول
"
64	"هاشم: والله مااضمن ولدك دا غبى وما اضمنه في اى شئ
"
65	"معتصم بضيق: وااه يابوى. كل شويه غبى غبى.
"
66	"هاشم: كدبت انا يعنى ولا اتبليت عليك
"
67	"انتصار وهي خارجه من الاؤضه وبتشوح في ايدها - - اجعد انت كسر في مجاديفوا لما هاتخيبوا صح
"
68	"هاشم بصوت عالى عشان يسمعها: انا برضوا ولا جلعك الماسخ
"
69	"ياسين كان قاعد مسهم وبيسبح لما قرب منه شاب غريب يكلمه
"
70	"- ياحج ياسين. عامل ايه عاصم دلوك؟
"
71	"ياسين وهو بيتحقق من اللى بيكلمه
"
72	"- انت مين ياولدى
"
73	"الشاب وهو بيتقدم منه: انا عبد الرحيم. اللى اول واحد شاف عاصم ساعة...
"
74	"ياسين: اااه، تشكر ياولدى على معروفك
"
75	"عبد الرحيم: لا شكر على واجب ياجدى عاصم دا زينة شباب البلد ويستاهل كل خير
"
76	"ياسين وهو بيطبطب على كتفه: تشكر ياولدى
"
77	"عبد الرحيم: طيب هو عم سالم فين اسلم عليه
"
78	"ياسين بأسى: سالم الله يكون في عونه. مرته كمان بعد ماشافت ولدها وجعت من طولها ودلوك هو عندها، اتشندل ولدى لا عارف يجعد جمب ولده ولا عارف يطمن على مرته
"
79	"- ازيك يا عبد الرحيم عامل ايه.
"
80	"عبد الرحيم وهو بيرد على حربى اللى وصل عندهم بعد ماكان بعيد: اهلا يا حربى، الله يكون في عونكم، في مصابكم
"
81	"حربى: تشكر يا عبد الرحيم، انا بلغنى انك انت. اللى شيلتوا على كتفك وجريت بيه عالوحده ومستناتيش الاسعاف تاجى تاخده
"
82	"ياسين: ماشاء الله انت واد مين ياولدى
"
83	"عبد الرحيم: انا واد سليمان تاجر الفاكهه. احنا ساكنين في اخر البلد
"
84	"حربى: لكن انت ماشوفتش اى حد من ولاد الحرام دول اللى عملوها.
"
85	"عبد الرحيم: هو انا لو شوفت حد منهم. كنت هاسيبه. دا انا كنت جسمتوا نصين. انا مش عارف دول حراميه ولا ايه بالظبط. بس في حاجه انا مرضيتش اوريها للحكومه واحتفظت بيها
"
86	"حربى و ياسين في بوق واحد
"
87	"- ايه هي دى؟
"
88	"عبد الرحيم وهو بيحط ايده في جيبه
"
89	"- الساعه دى، انا لجيتها في يد عاصم كان ماسكها، مش لا بسها، يعنى ممكن يكون بتاعة حد فيهم.
"
90	"حربى عينه برقت لما مسك الساعه وشافها.
"
91	"- انا عارف الساعه دى بتاعة مين ياجد. انا عرفت مين غاريمنا
"
92	"ياسين: بتاعة مين؟ دى يا حربى؟
"
93	"حربى: دى بتاعة المجلع انا مش هاخليه يبيت فيها انهارده
"
94	"عبد الرحيم وهو بيوقفه: استنى بالهداوه الحاجات دى مالهاش الغشم
"
95	"رائف اللى وصل جرى عندهم: ايه هي اللى مالهاش الغشم.
"
96	"حربى: واد العمده هو اللى غدر واد عمك يا رائف بامارة الساعه دى اللى لجيها عبد الرحيم في يد عاصم
"
97	"رائف وهو بيتنفس بخشونه من العصبيه.
"
98	"- وبتوجفه ليه يا عبد الرحيم انا نفسى هاخلص عليه حالا...
"
99	"ياسين بحسم: اسمع الكلام ياواد، عبد الرحيم بيتكلم صح
"
100	"حربى: ياعنى ايه ياجد. هتخلى ضربة واد عمى تبيت
"
101	"ياسين: لا مش هانخليها تبيت. بس واد عمك دلوك في ايد ربنا واحنا عايزين تبجى العين بالعين والسن بالسن.
"
102	"رائف: يعنى ايه ياجدى فهمنى
"
103	"ياسين: افمهك!
"
104	"دخل مكتبه لاقاها منهاره في العياط قرب منها. وقلبه بيوجعه على حزنها رغم حزنه هو كمان اللى بالنسبالها هي اضعاف. كان نفسه ياخدها فة حضنه يهون عليها وعلى نفسه. لكن ماينفعش. قرب منها وباسها فوق دماغها قبل مايقعد جمبها ويتكلم معاها
"
105	"- خلاص ياحبيبتى، هونى شويه على نفسك
"
106	"نهال ودموعها مغطيه وشها: مش جادره يا مدحت، جلبى وجعنى على واد عمى.
"
107	"مدحت: مش اكتر منى. عاصم رغم فرق الاربع سنين اللى بينى وبينه وفرج التعليم. كان دايماً بيفهنى.
"
108	"نهال برجاء بين دموعها: هايجوم منها يا مدحت.
"
109	"مدحت بثقه: هايجوم ياجلب مدحت، عاصم جوى وعنده اراده. دا غير انى انا عملت حركه كده. عندى احساس كبير انها. هاتخليه يفوج.
"
110	"نهال: ايه هي دى الحركه؟!
"
111	"بدور وهي ماسكه ايده وقاعده على الكرسى اللى جمبه وبتعيط.
"
112	"- جوم يا عاصم. جوم انا فهمت دلوك وحسيت، ماعدتش البت الهبله اللى شايفه نظراتك وافعالك اللى كلها حب ومش فاهمه، يا عاصم انا يوم ماجيتلى وجولتلى. ليه مااتخترتنيش. دا كان اول يوم ابتدى افهم فيه. وبعد ما اتخطبت ل معتصم فهمت اكتر. وبجيت اقارن كلامه وكلامك. افعاله وافعالك. في كل مره كانت كفتك انت اللى بتفوز. جوم ياجلبى. انا النهارده بجولهالك بالفم المليان، انا بحبك يا عاصم. ياواد عمى.
"
113	"- جوليها تانى!
"
114	"رفعت عينها تشوف الصوت جه منين. وهي بتكدب ودانها لقيتوا بيبصلها وبيبتسم بتعب
"
115	"بدور بعدم تصديق: انت فوجت يا عاصم
"
116	"غمز لها بعينه وهو بنفس الابتسامه
"
117	"بدور وهي بتضحك وتبكى في نفس الوقت: حمد الله على سلامتك. ياواد عمى.
"
118	"عاصم قاطعها: جوليها تانى
"
119	"بدور: ايه هي اللى اجولها تانى.
"
120	"عاصم بتعب: جولى بحبك وانتى عينك في عينى
"
121	"بدور وهي مخضوضه: يامرارى هو انت صحيت من امتى
"
122	"عاصم بضحكه: من اول ماكنتى هبله.
"
123	"معتصم كان خارج بيتمختر في مشيته كاعوايدوا لما يكون رايح القهوه اللى بيشرب فيها مزاجه. فجأه لقى صوت قوى ورصاصه اضربت تحت رجله على طول. الصرخه طلعت منه من غير مايدرى. بيرفع عينه. لقى حربى و رائف ماسكين السلاح ورفعينه ولابسين جلالبيهم واكنهم مطاريد من الجبل
"
124	"وشه اتخض وجاب مية لون وهو بيشاور لهم بايدو
"
125	"بعلامة استفهام وهو بيقول
"
126	"- فيه ايه؟!
"
127	"حربى شاورلوا بايدوا عشان يرجع
"
128	"وهو متنح والخوف هايموته: ليييه؟!
"
129	"ماستنوش يجاوبوه وهما بيضربوا بالرصاص، حواليه. وهو لف يجرى ويصرخ بعلو حسه
"
130	"- اللحجنى يابوى. اللحجنى يابوووووى.
"
1	"محسن كان بيعمر في س لاحه لما دخل حربى يطمن عليه. بعد ماسلم على والدته وسألها عنه.
"
2	"حربى باستغراب: ايه دا اللى انت ماسكه في يدك دا يابوى؟!
"
3	"محسن: حربى! اهلا ياولدى. انت ايه اللى جابك؟!
"
4	"حربى: اللى جابنى انكم. سيبتونى انا ورائف مع الزفت معتصم. وماسألتوش تانى فينا.
"
5	"محسن وهو بيرفع بندقيته ويقوم من مكانه وماشى خارج: معلش ياولدى هانت. ان شاء الله. الليله هاتتحل. ان شاء الله.
"
6	"حربى: هي ايه الحكايه بالظبط؟! وانت معمر س لاحك ورايح فين؟!
"
7	"محسن بتفكير: طب تعالى معايا. ما احنا اكيد هانحتاجك! وهاجولك على انت عايزه واحنا ماشين. عشان انا اتاخرت عليهم اساساً.
"
8	"معتصم تعب اوى من الوضع اللى هو فيه. وطاقته تقريبا راحت خالص في الصريخ. ولانه ماتعودتش عالسكوت. بقى الصوت يطلع منه بالعافيه.
"
9	"- يابوى تعبت يابوى، يابوى فكونى يابوى. حرام عليكم. حراام
"
10	"رائف بشده: ماتسكت ياض انت. صدعتنا. خبر ايه؟!
"
11	"معتصم بتعب وصوت ضعيف: بجالى ليلتين مربوط وتجولى خبر ايه؟! ماتموتونى احسن. انا تعبت تعبت.
"
12	"رائف بعصبيه: وانا اعملك ايه ياعنى؟! لما اشوف حربى هايجينى دا كمان. ولا يهج ومايسألش زى جدى وعمامى. اللى حتى مابيردوش على اتصالاتى بيهم.
"
13	"وبصوت واطى مع نفسه: و اما اشوف انا ايه اخرتها!
"
14	"دخل عبد الرحيم القصر من شباك المطبخ. اللى كان مفتوح بفضل بلال وبمجرد نزوله على الارض حمد ربنا وشكره انها جات على خير وانكتبله عمر جديد. بعد ماكان بينه وبين الموت ثانيه واحده.
"
15	"قبل قليل.
"
16	"بعد ماطلع بلال و مدحت على الشجره العجوزه بجزوعها الناشفه وفروعها. عبد الرحيم كان بيأمن السكه من الرجاله المرصرصه قدام القصر وبتحرسه. وبعد ما اطمن بدخولهم. اتصل ب معروف صاحبه عشان يجى هو واللى معاه ويأمنوا المكان قبل ما يطلع هو كمان ويدخل القصر. رد عليه معروف بالموافقه.
"
17	"لكن اللى حصل انه في اثناء انتظار عبد الرحيم ل معروف واللى اتأخر عليه. فجأه حس بصوت خطوات خفيفه. مسموعه بسبب فروع الشجر والورق الناشف المرميه في الارض. تبت على سلاحه وهو بيجهز نفسه للى جاى عليه وبيتسحب. وكأنه بيجى عالسيره. بلع ريقه بصعوبه وهو شايف الديب بيقرب منه وبيكشر بأنيابه.
"
18	"الس لاح في ايده ولو ضرب عليه بالرصاص. قادر يموته. لكنه بكده هايتفضح امرهم. بقى يرجع بهدوء ودا كمان بيقدم عليه بهدوء الوحش اللى بيقرب من فريسته. فضل كده عبد الرحيم يرجع بضهره والديب بيقدم عليه لحد اما ضهره خبط في شجره. ساعتها قرر انه يواجه الموت وهو ونصيبه. وفي وسط اللحظه العصيبه دى. وصل معروف واللى مكانش واخد باله وهو بيكلم عبد الرحيم.
"
19	"- خلاص ياعبد الرحيم. انا وصلت والجماعه جاين اهم وراا، ماقدرش يخلص كلامه وهو شايف المسافه بين وبين الديب قريبه اوى. ودا اللى شجع الديب انه يغير وجهته. من عبد الرحيم ل معروف. اللى في ثانيه لقى الديب هجم عليه. ودراعه بقى. بين انياب الديب الحاده والقويه وهو بيقاوم.
"
20	"هجم عبد الرحيم على راس الديب. يضرب عليها بالبن دقيه بعزم مافيه. و معروف كمان يقاوم وهو بيكتم صرخته. ولحسن الحظ باقى مجموعته وصلوا عالصوت وبقوا يضربوا فيه مع عبد الرحيم وبصعوبه شديده قدروا ينقذوا دراع معروف بعد ما اتكسر من انياب الديب اللى كانت مغروزه فيه. و قدروا اخيرا يسيطروا عليه ويسيبوه قتيل.
"
21	"بسرعه عبد الرحيم قلع شملته ولف بيها دراع معروف اللى مكانش قادر يتحمل الالم الرهيب.
"
22	"ودراعه بينزف الدم بغزاره
"
23	"عبد الرحيم: احمد ربنا اللى جات على كده. ياللا ياشباب. خدوه بسرعه عالوحده الصحيه. وانت يا منعم انت و سعد امنوا المكان هنا.
"
24	"جريوا الشباب ب معروف ينقذوا دراعه و عبد الرحيم طلع بسرعه عالشجره لجل ما يدخل القصر من شباك المطبخ.
"
25	"اللحظه دى ماكنش مخطط لها. كل اللى كان في دماغه انه يخرجها من القصر الملعون ده ويروحها مع اختها. وبعدها يتمم الخطوبه والجواز. لكن اللى حصل. انه بمجرد رؤيتها ماقدرش يسيطر على نفسه ولا حتى افتكر الاعراف والتقاليد. هي كده جات من غير تفكير. نسى كل تعبه ونسى الظرف اللى هما فيه. وهي في حضنه وبيشم ريحتها. وكأنها اكسير الحياه بالنسباله. او الجنه نفسها. اللى لو بأيده مايخرجش منها ابداً.
"
26	"هى بقى الصدمه لجمتها. ولسانها عجز عن الكلام لما لاقت نفسها فجأه في حضنه. وطايره عن الارض وهو بيوشوشها بصوت دافى وعميييق اوى في ودنها.
"
27	"- وحشتينى. وحشتييييينى جوى جوى ياعمرى. ياكل دنيتى.
"
28	"- خلاص ياعم، سيبها بجى
"
29	"دا كان بلال اللى فوقه وهو بيشد فيه ويكلمه بصوت واطى وعصبى.
"
30	"- مش وجته دلوك ياعم انت. باه.
"
31	"سابها وهو بيتشرب تفاصيلها. بشوق مكتسح مشاعره كلها. و اللحظه اللى فاتت منقصتش. لا دى زودت اكتر. ومع ريحتها اللى بقت في هدومه ونظرتها ليه بخجل ووشها اللى بقى احمر من كتر الكسوف. بقى هايتجنن.
"
32	"بلال: فوج يا مدحت وركز معايا. الله يرضى عنك.
"
33	"هز له بدماغه يوافقه على كلامه، وبلال كمل مع البنات: وانتوا بسرعه ياللا البسوا تحاجيبكم خلينا نطلع بيكم.
"
34	"بدور بفرحه مش سايعاها وهي بتلف حجابها: حمد الله عالسلامه. ياواد عمى.
"
35	"بلال بضحكه بشوشه: الله يسلمك يا بدر البدور.
"
36	"نهال كمان وهي بتلف حجابها وبكسوف شديد بعد موقفها مع مدحت: الحمد لله انكم جيتوا.
"
37	"وحمد الله على سلامتك يا بلال ياواد عمى.
"
38	"بلال بفرحه وعينه على الاتنين.
"
39	"- بسم الله ماشاء الله. انتوا الاتنين بجمالكم وحلاوتكم دى تفتنوا بلاد، صحيح خلفة نعمات.
"
40	"ايه بتبصلى كده ليه؟! يكونش غيران كمان.
"
41	"قالها ل مدحت لما شاف نظرته
"
42	"مدحت بتريقه: لا ياعم اغير ليه؟ دول حتى كد عيالك
"
43	"بلال بغيظ: ااه يابن ال. حسابك بعدين. المهم يابنات. انتو هتطلعوا معانا على طول. من غير ولا صوت والحمد لله عبد الرحيم وصل حالا. وهيأمن السكه ياللا بجى بسرعه.
"
44	"قال الاخيره بعد ماشاف الرساله اللى بعتهاله عبد الرحيم في الفون
"
45	"عيسى و عبد الناصر كانوا قعدين مقرفصين وبيقلبوا في الديب اللى قدامهم وهما شافينه ميت وراسه مدشدشه.
"
46	"عيسى: تفتكر مين يا عبده اللى عملها؟! وجدر يوصل هنا من الاساس.
"
47	"عبد الناصر: ما انت سألت الرجاله. وجالولك. محدش فيهم ناجص. يبجى مين؟
"
48	"عيسى: دا اكيد واحد جلبه ميت اللى جدر يوصل هنا وكمان يجتل ديب.
"
49	"عبد الناصر: ومين اكدلك انه واحد. مش يمكن اكتر!
"
50	"عيسى وهو بيقوم مفزوع
"
51	"- طب يالا بينا بسرعه. مانسيبش مكانا في الجصر وتعالى معايا ننبه على الزفت اللى اسمه متولى يبعت رجاله يفتشوا عن اى حد غريب عنينا. في كل النواحى.
"
52	"خرج بلال من اؤضة البنات لقى عبد الرحيم واقف بسلاحه وعينه عالباب. وبيشاورلوا عشان يتحرك. بلال على طول فتح باب الاؤضه للبنات. عشان يخرجوا. فبقى بلال فى المقدمه و نهال و بدور في الوسط و مدحت وراهم وماسك سلاحه كمان...
"
53	"ولان المكان مش غريب على بلال فخدهم لناحية السلم اللى بيوصل للبدروم
"
54	"وعبد الرحيم بسلاحه كمان وراهم وبيأمن الخروج.
"
55	"فوجى بلال بمجرد نزوله البدروم من كميه التوابيت اللى في الارض والاثار الكتيره.
"
56	"بلال: بااه. كل دى اثار. خبر ايه ياهاشم؟!، دا انت بتاجر في كله بجى.
"
57	"بدور: حمد لله ربنا نجانى من جرشه الحرام. هو وولده ابو دم يلطش.
"
58	"مدحت ل بلال: اهم حاجه دلوك. هانطلع منين؟!
"
59	"بلال وهو بيشاور بايده: تعالى. خدهم على ممر طويل يوصل لباب حديد
"
60	"مدحت: واحنا بعد مانطلع منه هانروح فين؟!
"
61	"بلال وهو بيحاول في يفتحه: احنا هانطلع من هنا وعلى سكتنا طوالى. عشان نوصل للطريج الزراعى. امال انت فاكر حسين العربى كان بيطلع المخدرات والسلاح من باب الجصر الرئيسى. عشان هنا السكه تمام معاه. وصاحبك هاشم. اكيد ماشى على النظام الجديم. باااه الباب دا مزنجر جوى.
"
62	"مدحت: استنى اجى اساعد معاك.
"
63	"عبد الرحيم: خليك انت مكانى يادكتور وراجب. انا هاجدر مع بلال دا احنا ياما فتحناه.
"
64	"نهال باندهاش: ليه ماكنتوش بتخافوا من العفاريت.
"
65	"بلال ضحكه: عفااريت، دا احنا نفسنا كنا عفاريت!
"
66	"ياسين وولاده كلهم وشباب من العيله واثقين فيهم كانوا واقفين بعربياتهم على جنب في الطريق الزراعى. مستنين اشاره من بلال. لو الامور اتطورت. هايهجموا بس لاحهم ولو عدت على خير. اهم منتظرين البنات عشان ياخدوهم ويامنوا رجوعهم.
"
67	"راجح: عوجوا جوى يابوى.
"
68	"سالم: هانت ياخوى. ولدى توى باعت رساله. بيطمنى عالبنات وهما خلاص جربوا يطلعوا من الجصر الفقر ده
"
69	"عبد الحميد: ربنا ان شاء الله هايسترها معانا. احنا عمرنا ما اذيناش حد.
"
70	"حربى: بس لو كنتوا جولتولى من الاول وريحتونى
"
71	"ياسين: ايوه عايزنا نجولك عشان تخلص على معتصم. ماعرفكاش انا ياك مجنون
"
72	"سالم: هو بس اللى مجنون. واللى جاعد في العربيه دلوك ده عاجل يعنى؟
"
73	"بلال بفرحه لما اخيرا الباب اتفتح: اخيرا اتفتح ياللا يابنات ياللا
"
74	"خرج الاول مدحت بسرعه وبعده البنات وبعده بلال. لكن للاسف بمجرد خروجهم لقوا عبد الناصر مثبت الب ندقيه في وشهم...
"
75	"- على فين ياوحش. وواخد الحلوين معاك.
"
76	"مدحت وهو بيكتم غيظه: بعد عنينا. احنا مش عايزين نأذيك.
"
77	"عبد الناصر: لا انا عايز اتأذى. نزل س لاحك انت وهو.
"
78	"بلال: بعد ياض انت احنا مش ناجصينك.
"
79	"عبد الناصر: هو انتو فاكرينا هبل!، ماكنش عمدتكم اختارنا مخصوص وجابنا من بلادنا وامنا على الجصر دا واللى فيه.
"
80	"- بعد عنيهم بدل مااخلصلك عليه.
"
81	"قالها عبد الرحيم وهو مثبت متولى وحاطط السلاح على رقابته. اللى لاقاه بالصدفه في المكان. بعد ما نزل يطمن على مخازن العمده.
"
82	"عبد الناصر بكل بساطه وهو بيضرب من بن دقيته على رجل متولى: طب اها. تحب اجيبها في جلبه كمان.
"
83	"نزل متولى عالاض يصرخ: ااه، الله يخرب بيت ابوك، انت ماعندكش عزيز واصل.
"
84	"عبد الرحيم وجميعهم اتخضوا من الغبى ده اللى ضرب بكل سهوله على متولى. وباينه هاييوظ كل عملوه وبحركه جريئه، بدور حبت تلهيه.
"
85	"- استاذ عبده ممكن تسيبنا نروح.
"
86	"عبد الناصر باستغراب وبضحكه: استاذ!، و عبده كمان وا...
"
87	"ملحقش يكمل. ودا لان منعم و سعد اللى كانوا مستنين خروجهم. الاتنين هجموا عليه من ضهره.
"
88	"واحد حضنه من الخلف وكتفه بايديه الاتنين والتانى سحب البندقيه.
"
89	"- اجرى يا مدحت عالطريج دا طوالى. انت والبنات بسرعه. جبل ميجى صاحبهم التالت. تلاجيه بيلف حوالين الجصر كمان ويدور علينا. ولا يجى حد من الحرس بس لاحهم. وانا هاتصل بابويا يتلجاكم على اول الطربج
"
90	"قالها بلال وهو بيتصل فعلا. و عبد الرحيم هجم معاهم على عبد الناصر عشان يسيطروا عليه.
"
91	"نهال و بدور كانو بيجروا و مدحت وراهم بيامن بالسلاح وعينه رايحه جايه في كل حته حواليهم عشان يحميهم من وحوش الصحرا. حيوانات كانوا او بشر. وقبل مايعدوا نص الطريق لقوا عربية حربى قدامهم ومعاه عاصم اللى اصر يجى. رغم تعبه.
"
92	"- بدور كانت اول واحده تدخل العربيه. شهقت بخضه اول اما شافته
"
93	"عاصم بضحكه: حمد لله عالسلامه؟
"
94	"بدور بضحكه هستيرى وهي مش مصدقه نفسها
"
95	"- حمد الله على سلامتك انت.
"
96	"وبعدها ركبت نهال جمبها و مدحت ركب قدام
"
97	"مع حربى
"
98	"وبمجرد وصول العربيه عند ياسين وعمامهم.
"
99	"الب نادق اللى كانت متعمره. استعداداً لاى فشل في خطة بلال. بقت تض رب نار في الهوا احتفالا برجوع البنات.
"
100	"راجح وهو حاضن الاتنين. دموعه نزلت غصب عنه.
"
101	"ياسين بفرحه: ولزمتها ايه بس الدموع دى؟!
"
102	"عبد الحميد: سيبه يابوى. دى دموع الفرح. ربنا مايجيب حزن ولاجلج تانى
"
103	"مدحت وكأنها جاتلوا عالطبطاب.
"
104	"- ايوه يابوى احنا عايزين فرح. والنبى نفسنا نفرح
"
105	"ولا ايه ياعمى؟!
"
106	"نهال اللى كانت في حضن والدها اتكسفت وخبت وشها في حضن ابوها و بدور عينها راحت على عاصم اللى غمز لها بعينه وهو قاعد مكانه في العربيه.
"
107	"ياسين اللى ملاحظ كل شارده: عال عال ياولاد الفرطوس.
"
108	"وعند بلال واصحابه بعد ماكتفوا عبد الناصر
"
109	"وسيطروا على حركته بحبل من المخزن. وكتمه بقه بحتة قماش عشان مايطلعش صوت.
"
110	"بلال ل متولى: عاجبك منظرك كده وانت ممكن تروح فيها وتدفن هنا في الجبل من غير تمن. هاينفعك ساعتها العمده.
"
111	"متولى بالم: حن عليك يا بلال ياولدى. وادينى المستشفى او الوحده حتى، رجلى هاتروح منى ياناس.
"
112	"بلال: معلش بجى وسامحنى لانك مضطر تستنى نصيبك
"
113	"عبد الرحيم: طب واحنا هانستنى ايه تانى كمان؟!
"
114	"بلال: مش هانستنى كتير. عشان خلاص جه وجت الحساب
"
115	"منعم: حساب ايه؟!
"
1	"معتصم اتكلم وهو مش مصدق: ايه بتجولى سمعينى تانى!
"
2	"بدور كررت وبتحدى: بجولك نفوضها سيره وارجعلك شبكتك
"
3	"فجأه وشه اتقلب وبقى شكله مخيف
"
4	"- انتى واعيه للى بتجوليه ولا دريانه بكلامك
"
5	"بدور اتكلمت بقوه: ايوه ياسيدى دريانه وبكامل عجلى و بجولك خلينا نفك الشبكه الزفت دى
"
6	"من غير مايدرى مسكها من دراعها
"
7	"- انتى اتهبلتى ولا اتجنيتى ولا جرى حاجه في مخك انتى نسيتى يابت راجح. دا انا ابيعك واشتريكى انت وناسك كلهم.
"
8	"- سيب يدى يابارد ياعديم الرجوله ياللطخ
"
9	"معتصم بجنان: انا مش راجل بابت ال.
"
10	"نيره اللى جات تجرى من مكانها مسكت فيه بشراسه
"
11	"- سيب يدها انت اتهبلت ولا اتجنيت بجولللك سيييب
"
12	"ساب ايدها بالعافيه وهو عينه بطق شرار
"
13	"بدور اللى مسكت دراعها تدللكه.
"
14	"- جاك ضربه في يدك
"
15	"معتصم بحمقه: ماتخلنيش امد يدى عليكى
"
16	"نيره زاحته بايدها وهي بتتكلم بعصبيه
"
17	"- تمد يدك على مين؟ انت اتهبلت ولا اتجنيت ولا فاكرها ملهاش ناس ياك يردوك.
"
18	"معتصم بغباء: نااس! ناس ميين ياسنيوره. هو انتو كنتوا تحلموا تناسبونا. دا انا ابويا اللى عملكم سعر لما فكرنا نناسبكم
"
19	"قبل ماتتكلم بدور وتعرفه مقامه الرد جه من نيره
"
20	"- ماشى يا معتصم بس خليك كد كلامك ده وكد الفضايح اللى عملتهالنا دلوك
"
21	"- فضايح
"
22	"قالها معتصم مخضوض لما بص حواليه و لاقى الدنيا اتزحمت بالطالبات والناس اللى وقفت تتفرج
"
23	"فلم نفسه ومشى وهو بيبرطم بالكلام.
"
24	"- ماشى. ماشى يا بدور.
"
25	"بمجرد ما مشي بدور انهارت من العياط في حضن بنت عمها والبنات اصحابها وقفوا جمبها يهدوها
"
26	"نيره بطبطب عليها وهي منفعله
"
27	"- خلاص ماتزعليش ياحبيبتى اهو غار في ستين داهيه ودينى ماهسكت على حصل
"
28	"- شايف بتضحك وتهزر مع الواد ده الغريب دا ازى وعند انا تصدرلى الوش الخشب
"
29	"قالها الولد لصاحبه وهو بيشاورلوا بعينه على نهال و رائف
"
30	"صاحبه: ما يمكن مستتجله دمك يامحمود. اصل الدنيا جبول برضك.
"
31	"محمود: وانا مش جبلانى ليه انشاء الله ناجص ولا معيوب.
"
32	"صاحبه: وانا مالى ياعم انت هاتحط غلبك فيا
"
33	"محمود: هاتجن يااخى. كل ما اكلمها تكشر في وشى وانا بصراحه هاموت عليها
"
34	"صاحبه: خلاص حاول معاها تانى
"
35	"محمود: ححاول و لازم يبجالى صرفه مش هاجعد اتفرج عليها وبس
"
36	"عند نهال و رائف اللى مابطلش اسئله عن نوها
"
37	"- ايوه ياعنى ابوها من عيلة مين بالظبط
"
38	"نهال مستغربه: يابنى انت مالك بعيلتها ولا عيلة ابوها.
"
39	"رائف بملاوعه وهزار: وااه مش اطمن عليكى ياغزاله شارده انتى
"
40	"نهال ومش قادره تمسك نفسها من الضحك والهزار
"
41	"- غزاله شارده. والنعمه انت مخك ضارب. يابنى انت متعرفش تتكلم جد شويه
"
42	"رائف بجديه: ماشى نتكلم جد. عامله ايه في الدراسه. ماشيه كويس ولا بتخلى مدحت اخويا يساعدك
"
43	"نهال منفعله: يساعد مين. انا مش محتاجه مساعده من حد يابابا
"
44	"رائف مستغرب: خبر ايه يابت. متعصبه ليه كده.
"
45	"نهال بانفعال اكتر: بت لما تبتك. انا دكتور محترمه يافاشل انت
"
46	"رائف بضحك: هههه ماشى يادكتوره يامحترمه
"
47	". الفون رن قبل ماترد عليه من تانى. بصت لقت نمرته
"
48	"نهال: ودا عايز ايه ده؟
"
49	"رائف بسؤال: مين؟
"
50	"- دا اخوك الدكتور
"
51	"قالتها وبعدين ردت على الفون قدام نظرات رائف المستغربه
"
52	"- الو السلام عليكم
"
53	"مدحت: انتى مااتصلتيش ليه تبلغبنى ان المحاضره اتلغت
"
54	"نهال وهي مستفزه: طب اديك عرفت ايه اللى حصل يعنى.
"
55	"مدحت: مااشى يانهال. وانتى فين دلوكت. في المكتبه ولا خرجت مع اصحابك ولا بتعملى ايه؟
"
56	"نهال كانت هاتفرقع منه وهي بتتكلم
"
57	"- يعنى هاكون فين يعنى. جاعده مع...
"
58	"مكملتش لما لاقت رائف بيشاولها بلأ عشان ماتقولوش
"
59	"مدحت: جاعده مع مين؟
"
60	"نهال منفعله منه: مع البنات ياسيدى عايز ايه؟
"
61	"مدحت: طيب انا ساعه كده وهاخلص الكشف اللى عندى في المستشفى وهاعدى عليكى اخدك
"
62	"نهال بملل: ياواد عمى انا همشى مع البنات مش محتا.
"
63	"قاطعها مدحت: اجفلى يا نهال واسمعى الكلام
"
64	"قفل السكه بعدها عشان يستفز نهال بزياده قدام نظرات الذهول من رائف اللى فورا اتكلم بعد المكالمه
"
65	"- هو ايه الحكايه؟
"
66	"نهال: الحكايه ياسيدى. اخوك محكم رايه انه يوصلنى في الروحه والرجعه ومطلعش مشوار الا لما اقوله عشان انا جال ايه بجيت مسؤليته هنا
"
67	"رائف بذهول: مسؤليته...
"
68	"قالها وبعدها كمل بخبث.
"
69	"- ايه رأيك نهال بدل ماتستنيه. اخدك انا نروحله المستشفى. اللى ان شاء الله هتبقى دكتوره فيها. اصل انا بصراحه عايز اعمله مفاجأه
"
70	"نهال بتفكير: طب والبنات همشى من غير مااستأذنهم انا تجريباً مجعدتش خالص معاهم النهارده
"
71	"رائف: اتصلى بيهم
"
72	"نهال: لا ماينفعش انا هاروحلهم المكتبه وبعدين اجى اروح معاك
"
73	"رائف: ماشى جومى على طول
"
74	"بمجرد ماقامت نهال قام الولد المدعو محمود وراها
"
75	"- هانروح لجدى ليه بس يا نيره.
"
76	"نيره بتصميم: عشان يتصرف. جدى لايمكن يعدى الموضوع دا على خير
"
77	"بدور: انا خايفه ابويا يزعل منى
"
78	"نيره: ماتبجيش هبله انتى رايحه لجدك مش لحد غريب
"
79	"بدور: لكن يا نيره.
"
80	"نيره: خلاص يابدور احنا وصلنا. والنعمه لو اخويا رائف جاعد. لكان عرفه مجامه دلوك
"
81	"بثينه: اه ياخاينه ياقليلة الاصل هاتمشى وتسيبنا
"
82	"نوها بدراما: سيبيها دى خلاص نسيتنا
"
83	"نهال بابتسامه جميله: بصراحه انا مبجتش اتشرف بيكم.
"
84	"نوها: مابجتيش تتشرفى بينا. خبر ايه يابت نعمات انتى ماصدجتى ولا ايه
"
85	"نهال: ايه
"
86	"ضحكوا التلاته مع بعض وبعدها اتكلمت بثينه بجديه: خلينا نتكلم جد وقولى انتى ليه عايزه تروحى
"
87	"نهال: بصراحه نفسى اشوفوا بلبس المستشفى واشوفوا كده وهو بيكشف على المرضى
"
88	"نوها بمكر: ماانتى بتجولى انك مش طايجاه ولا طايجه تحكماتوا فيكى.
"
89	"نهال بارتباك: يخرب بيتك ايه دخل ده بده. اوعى يابت انا ماشيه واد عمى رائف شدد عليا متأخرش. ياللا بجى سلام
"
90	"البنات: سلام
"
91	"بعد ماخرجت نهال من مبنى المكتبه فوجئت بشخص وقف قدامها قطع عليها الطريق. رفعت عينها لقته هو نفسه اللى بيدايقها من ساعة مادخلت الكليه
"
92	"- انت اتجننت ياجدع انت ولا ايه
"
93	"محمود بتناحه: في ايه انتى كل ماتشوفينى تكشرى
"
94	"فى وشى
"
95	"نهال بعصبيه: لا انت فاكرنى هاضحكلك. غور من وشى مش ناجصه استظرافك انا.
"
96	"حبت تمشى اصدرلها تانى
"
97	"- ماانتى بتضحكى من الصبح ولا جات عند انا و هاتعملى فيها مؤدبه
"
98	"وقبل ماترد لقت رائف بيمسكه من ياقت قميصه وبصوت يخوف
"
99	"- من هي اللى هاتعمل فيها مؤدبه ياروح...
"
100	"محمود: انت جيت ياحلو. طب شيل يدك عن جميصى بدل مااجطعهالك
"
101	"رائف بتريقه: تجطهالى. لو راجل ورينى هاتجطعهالى ازاى...
"
102	"صباح بانفعال وصوت عالى: بجى الواد اللى ميسواش نكله في سوج الرجاله يعمل كده يابوى.
"
103	"الجد ياسين للبنات: انتوا متأكدين من اللى بتجولوه ده
"
104	"نيره: والله ياجدى احنا ماكدبنا في كلمه
"
105	"الجد ياسين: يابت الكلام دا كبير
"
106	"بدور: ياجد انا مكدبتش انا بجولك اللى حصل
"
107	"صباح: بتجولك مد يدو عليها يابا وهانها هي وناسها
"
108	"فجأه دخل عليهم بشراره وناره ومن غير مايسلم حتى
"
109	"- الكلام اللى سمعته دا صح
"
110	"الجد ياسين: كلام ايه ياولدى
"
111	"وبهدوء يسبق العاصفه بص لبدور واتكلم
"
112	"- الود ده مد يدوا عليكى.
"
113	"صباح: استنى يا عاصم ياولدى افهم الاول
"
114	"عاصم بعصبيه: انا مش عايز افهم. انا تحكولى اللى حصل بالظبط وحالا.
"
1	"ياسين بعصبيه وتشدد: سيبها يا مدحت خلينا اكسر عضمها البت دى
"
2	"نهال و ضحكها مسموع بجنون ومدحت بيحوش في جدع وهو نفسه واقع من الضحك
"
3	"مدحت: ههههه طيب حتى جولى عملت ايه؟
"
4	"ياسين بنرفزه: ملكش صالح انت؟
"
5	"نهال: طب اجول انا ياجد وهو يحكم مابينا
"
6	"ياسين وكأن لسعته كهربا: شوفت بت ال. برضوا، سيبنى ياولدى خلينى افش خلجى فيها
"
7	"مدحت: ههههه خلاص ياجدى كفايه. انا تعبت.
"
8	"ياسين: ماشى انا هاسيبها بس عشان خاطرك انت.
"
9	"مدحت وهو الضحكه لسه على وشه.
"
10	"- كتر خيرك ياجدى والله
"
11	"لم ياسين عصايته ومشى
"
12	"و مدحت لفلها بعد ما مشى جدها لكنه اتسمر. ومانطقش كلمه.
"
13	"كانت لسه بتحاول تمسك نفسها من حالة الضحك اللى سيطرت عليها. لاقته متنح لها
"
14	"- مالك بتبصلى كده ليه
"
15	"مدحت: مش عارف اجولك ايه؟ انا من ربع ساعه بس. كنت مخنوج ومش طايج نفسى وانتى نفسك كنت بتوعد لك بحساب عسير. لكن في لحظه واحده بضحكتك اللى تجنن دى نسيتنى الدنيا ومافيها.
"
16	"اتكسفت اوى نهال منه فحبت تغير الموضوع
"
17	"- طب وانت كنت هاتحاسبنى ليه؟
"
18	"مدحت: مش عارفه ليه؟
"
19	"نهال بصدق: لا مش عارفه؟
"
20	"مدحت: انتى ليه اتأخرتى؟ ومين الست دى اللى انتى جايباها معاكى؟
"
21	"نهال: يعنى هو ده جصدك. على العموم. اديك عرفت السبب اللى خلانى اتاخر وهو انى كنت عايزه اجف جنب الست الغلبانه دى هي وبتها.
"
22	"مدحت بقى يبصلها وهو ساكت.
"
23	"نهال بخجل: ايه ياعم انت؟ هاتفضل تبصلى وانت ساكت كده. بس ايه حكاية الجلبيه البلدى. دا انت بجالك سنين طويله مالبستهاش
"
24	"مدحت: عجبتك! انا لابسها مخصوص عشان خاطرك
"
25	"خجلت بزياده ومقدرتش تتكلم وهو بقى هايتجنن بيها وبحالتها. اللى بتتغير في دقيقه من شقاوه وعفرته وجنان لخجل وكسوف
"
26	"قطع اللحظه صباح وهي داخله.
"
27	"- مدحت ياولدى انت لسه جاعد هنا
"
28	"مدحت بارتباك: ايوه ياعمتى عايزه حاجه؟
"
29	"صباح: عايزه سلامتك ياحبيبى. انا بس افتكرتك روحت تصلى الجمعه مع عمامك وولاد عمك
"
30	"مدحت وهو بيبص في ساعته: وااه دا انا يادوبك احصل الصلاه عن اذنكم
"
31	"صباح: روح ياحبيبى. حرما ان شاء الله
"
32	"نهال: عمتى، هو مين اللى راح يوصل خالتى رضوانه؟
"
33	"صباح: راح حربى، لكن انتى عرفيتها كيف يامصيبه انتى
"
34	"نهال بلؤم: نصيبه ليه بس ياعمتى دى بتها اللى كانت صاحبة اختى بطه و هي اللى اتجوزت عندينا. ليه هو في حاجه ياعمتى.
"
35	"صباح: ياعنى انتى معارفاش فيه ايه؟!
"
36	"نهال: وانا هاعرف منين بس ياعمتى!
"
37	"وكان الرد من صباح بنظره الشك
"
38	"- اوعوا تكونوا اكلتوا من غيرى
"
39	"- لا ياولدى. دا احنا يدوبك بنجول بسم الله الرحيم. جدم اسحب لك كرسى عشان تاكل معانا.
"
40	"دا كان رد صباح على حربى اللى كان يدوبك واصل من بره
"
41	"محسن: وانت كنت فين يامحروس عشان متحصلش الصلاه معانا
"
42	"حربى: كنت في مشوار يابوى
"
43	"محسن: مشوار ايه ياحيلتها. اللى يخليك ماتحصلش صلاة الجمعه.
"
44	"صباح: وااه يا محسن انا اللى بعته يوصل عمته رضوانه
"
45	"محسن: رضوانه مين؟
"
46	"هديه: رضوانه معرفش رضوانه اللى كانت مرة ابوك
"
47	"رائف: صح ياجد انت اجوزت حد تانى غير ستى نحمدو
"
48	"مدحت: الكلام دا صح ياجد يعنى اللى شوفتها النهارده كانت مرتك؟
"
49	"ياسين: فضوها كلام خلونا ناكل وانت يا حربى بعد ما تخلص وكل حصلنى على اؤضتى
"
50	"الكل سكت بعدها وهما مستغربين سرحان ياسين وسكوته
"
51	"وهو ماخدتش وقت كتير في اكله وقام على طول. بعد ماأكد على حربى.
"
52	"بعد ماقام ياسين من على السفره كل اللى في بقه سؤال قاله
"
53	"عبد الحميد: ودى ايه اللى جابها. دى بجالها عمر محدش شافها
"
54	"صباح: كان جايه في موضوع كده عشان بتها الزمجانه وجوزها اللى ضربها
"
55	"عاصم: ياجماعه حد يفهمنى. دى كانت جبل ستى نحمدو ولا بعدها.
"
56	"سميحه: دى اتجوزها على ستك نحمدو سنتين وطلجها
"
57	"بدور: طب هي ستى كانت مخلفه
"
58	"راجح: ايوه بابتى. كانت مخلفانا كلنا. بس دا بعد ماطلج ستك الطلجه الاولانيه.
"
59	"رائف: وااه. على كده ستى اتطلجت اكتر من مره
"
60	"محسن: مرتين طلجها وردها تانى عشانا احنا عياله
"
61	"جدكم كان طبعه حامى في شبابه بس طول عمره حنين مع عياله
"
62	"حربى: بجى كده المره الحلوه دى كانت مرة جدى
"
63	"صباح: ايوه حلوه. وجدك لحد دلوك مش ناسيها
"
64	"مدحت وهو عينه على نهال: يبجى كان بيحبها ياعمتى دا حتى شكله اتغير لما جبنا سيرتها
"
65	"- ادخل
"
66	"قالها ياسين ل حربى عشان يدخل اؤضته
"
67	"دخل حربى لقى جده قاعد على كنبته بيسبح وسرحان.
"
68	"حربى: كنت عايزنى في ايه ياجدى؟
"
69	"ياسين بعد ما اتعدل في قعدته: احكيلى ياولدى اللى شوفته بالظبط عند عمتك رضوانه
"
70	"حربى: شوف ياجدى. انا بعد ماوصلتها البيت. اصرت عليا ادخل اشرب شاى عندها. انا ماكنتش عايز بس في الاخر دخلت عشان ماتزعلش منى وتفتكرنى بتكبر عليها. شوفت بيتهم. باين قوى انهم ناس على كد حالهم
"
71	"ياسين: مين اللى طلعلك من الرجال
"
72	"حربى: مافيش ياسيدى غير واد بتها اللى يدوبك 15 سنه اظاهر ان كل خلفتها بنات.
"
73	"ياسين: وانت شوفت حد من بناتها
"
74	"حربى: ايوه ياجدى بتها نسمه اللى كانت متجوزه عندينا هنا. هي اللى دخلتنا الشاى. بس ايه ياجدى. بت تجول للجمر جوم وانا اجعد مطرك. انا مش عارف كيف البت الحلوه دى تتجوز الواد الطحان العفش دى
"
75	"ياسين: دا انت بصيت على البنيه واتحججت كمان منها يابن الفطروس
"
76	"حربى: هههه وااه ياجد مش سلمت عليا. على العموم هي شبه امها
"
77	"ياسين: طب حكيلى تانى يكون في حاجه ناسيها
"
78	"حربى: تانى ياجدى!
"
79	"بعد الغدا.
"
80	"كالعاده الرجاله طلعوا السطح يشربوا الشاى والستات دخلوا المطبخ مع صباح يروقوه معاها قبل مايمشوا اما الشباب والبنات اتلموا المره دى مع بعض في الجنينه يقرروا نهال في الموضوع الجديد اللى بخصوص. رضوانه
"
81	"رائف: جولى واعترفى ياسهونه ان هو دا السر اللى كان بينك وبين جدك
"
82	"نهال: لاه مش جايله ومش هاريحكم
"
83	"بدور: مش هاتجول دى انا عرفاها
"
84	"نيره: انتى هاتجوليلى. دى استاذه في اللوع
"
85	"نهال: لمى نفسك يا نيره.
"
86	"نيره: ليه ياحبيبتى شايفانى مبعتره
"
87	"عاصم: خلاص بجى يابنات انتو هاتشبطوا في بعض
"
88	"رائف: ماتسيبهم ياعم خلينا نشوف مين اللى هاتفوز فيهم
"
89	"- ماخلاص بجى فوضوها. دا مش موضوع اللى هايخلينا نخسر بعض
"
90	"قالها مدحت ودا لأنه الوحيد اللى مكانش هامه الموضوع وكان مدايق من اللمه اللى حواليها
"
91	"رائف بخبث: نخسر بعض. لا مش لدرجادى يعنى ياعم الدكتور. احنا ولاد عم. نشد ونرخى وفي الاخر نتصالح ونفضل حبايب.
"
92	"مدحت برطم بصوت واطى: ابو دمك عيل بارد
"
93	"عاصم ضحك بصوت عالى وحبب يخفف شويه عن مدحت
"
94	"بجولك ايه يا رائف انت متعرفش ان الفرسه الكبيره جابت مهر صغير يشبه الحصان العالى
"
95	"بدور بفرحه كبيره وحماس: صح والنبى يا عاصم
"
96	"عاصم بضحكه راسيه وغمزه بعينه: صح يا بدور
"
97	"رائف بضحك وهو بيضرب كف على كف
"
98	"- انتى فينك يا حربى ياواد عمى؟
"
99	"نيره كمان بلهفه: ياعم احنا مالنا ب حربى دلوك خلينا في المهر الصغير. انا جايمه اروح اشوفه.
"
100	"قالتها وقامت على طول وبعدها نيره و عاصم وحتى رائف مقدرش يستنى
"
101	"ونهال كمان كانت قايمه لكنها لقت مدحت مسك ايديها تحت الطرابيزه. فاتبرجلت ومقدرتش تتحرك لكن بعد مامشيوا بصيتلوا باستغراب تسألوا وهي مخضوضه
"
102	"- ايه في حاجه؟
"
103	"مدحت بانبساط وضحكه مرسومه على وشه
"
104	"- لأ مفيش. بس عايز اجعد انا وانتى لوحدينا
"
105	"ابتسمت بخفه وهي بتحط ايديها على عيونها
"
106	"- والنعمه خضيتنى. وافتكرت في حاجه.
"
107	"مدحت: سلامتك من الخضه ياجمر.
"
108	"نهال وهي بتضحك وتغطى عنيها بكسوف.
"
109	"- انت كمان بتعاكس يادكتور
"
110	"مدحت: لا والنبى بلاش تدارى عنيكى الحلوه دى. انا ماصدجت الحوش اللى هنا مشيوا
"
111	"نهال: كمان. لا انت باينك واحد تانى مش واد عمى. الدكتور العاجل الراسى
"
112	"مدحت: دا كان زمان جبل ماشوفك بعد ماكبرتى وبجيتى كده
"
113	"نهال: بجيت كده ازاى يعنى.
"
114	"مدحت: شوفى ياجلبى انتى كلك على بعضك كده مجنانى
"
115	"نهال وهي مكسوفه زياده وبتهرب بعنيها منه.
"
116	"- يالهوى عليا. طب انا هارد ازاى عليك دلوك
"
117	"مدحت: شوفى ياستى. انتى ردى عليا بكلمه واحده وسيبى الباجى عليا
"
118	"- كلمة ايه؟!
"
119	"ودى كانت الكلمه اللى خرجت من حربى اللى طب فجأه. عصب مدحت وخض نهال
"
120	"مدحت بضيقه: مش تجول السلام عليكم الاول يا حربى جبل ماتخض الناس
"
121	"حربى: اتخضيتوا ليه ياعم شوفتوا عفريت
"
122	"مدحت: عايز ايه يا حربى؟
"
123	"حربى: يعنى هاعوز ايه يعنى. انا بس مش شايف بجية الشعب
"
124	"مدحت: بجية الشعب راحوا يشوفوا المهر الجديد.
"
125	"حربى وهو ماشى: انا كمان هاروح احصلهم. ماتزعش نفسك ياعم الدكتور. سلام
"
126	"نهال وهي مخضوضه: انا ليه حساه بيلمح لحاجه
"
127	"مدحت: وانتى مالك مخطوفه كده. ادينى كلمه منك اروح لجدى وعمى دلوك ونتمم الموضوع
"
128	"نهال سكتت ومردتش
"
129	"مدحت: ها ايه رايك؟
"
1	"بعد مااعترفتلوا بحبها ليه من صغرها. وانها كانت شايفاه فارس احلامها. وقف مدحت متنح لها. بعنيه ومش ناطق بكلمه واحده.
"
2	"نهال باستغراب: انت ساكت ليه؟!
"
3	"مدحت وهو بيدوس على شفته: يعنى عايزانى اجولك ايه؟! دا انتى نشفتى ريجى ياشيخه بتجلك ودلعك عليا. دا انا كان ناجص انى اكلم نفسى. وابجى زى المجانين اللى في الشارع.
"
4	"نهال وهي بتضحك: ياسلام، لدرجادى يعنى؟!
"
5	"مدحت: ايوه لدرجارى، انتى ماكنتيش واخده بالك كمان. عشان تبجى تمت.
"
6	"نهال بابتسامه والم: وافرض كنت واخده بالى بس مش مصدجه. انتى ناسى انك اتجدمت لاختى!
"
7	"مدحت: اااه. جينا للمهم. اسمعى يا نهال وعشان تعرفى من الاول. عايزك تنسى موضوع بدور دا نهائى. لأن انا نفسى نسيته من اول يوم شوفتك فيه هنا في بيت جدى. بعد سنين من بعدى عن البلد. ارجوكى دا موضوع واتجفل. يعنى كانت غلطه وراحت لحالها. انا بدور حاليا شايفها اخت مراتى اللى هي اختى فاهمانى. اختيى.
"
8	"نهال بانتباه: مراتك!
"
9	"مدحت بتصميم: ايوه مراتى. ولا عندك مانع؟!
"
10	"هى سمعت كده ورجعت لكسوفها من تانى وبقت تهرب بعنيها منه.
"
11	"وهو شاف كده واتجنن فحب يناغشها
"
12	"- يكون يعنى عندك مانع ولا حاجه!
"
13	"نهال بكسوف زياده وعنيها في الارض: طب انا ماشيه بجى.
"
14	"اتحركت فلاقته اتصدر قدامها بغلاسه: ماجاوبتيش يعنى على سؤالى.
"
15	"- ومش هارد عليك بس ها
"
16	"قالتها بغيظ وهي بتهرب منه ومن نظراته وتخرج خالص من الاسطبل وهو ضحكته بقت مجلجله وهو بيلتفت للفرسه ومهرها.
"
17	"- يامرارك يا انتصار ياغلبك يا انتصار. كان دا كله مستخبيلى فين بس يامرى يامرى
"
18	"- هدى نفسك شويه ياست انتصار. انتى كده ممكن تتعبى.
"
19	"دا اللى قالته فوقيه لاجل ما تهدى انتصار. اللى بتندب وتنوح. على جوزها وابنها
"
20	"انتصار: اتعب! هو انا لسه هاتعب. الراجل والواد الحيله الاتنين محبوسين. الاتنين ياخيى الاتنين.
"
21	"فوقيه بلؤم: مدام مظلومين. يبجى اكيد ربنا هايظهر برائتهم. مش هما مظلومين برضك يا ست هانم.
"
22	"انتصار وهي بتبرق لها: طبعا مظلومين. هو فيه حد جال غير كده كمان.
"
23	"فوقيه: ابدا ياست هانم. اصل كلام الناس كتير.
"
24	"انتصار بعصبيه: كلام ايه يابت؟! بيجولوا ايه الناس الحوش دول؟
"
25	"فوقيه: بيجولوا ان كلام الحكومه عن العمده صح. في حكاية الاثارات والحشيش والبانجو.
"
26	"انتصار بصوت عالى: بجى انا جوزى بتاع اثارت وحشيش وبانجو. ربنا ياخدهم كلهم اللى بيتبلوا على جوزى بالكلام الكدب.
"
27	"فوقيه بملاوعه: عندك حج ياهانم. ربنا يظهر الحج ويخرج العمده المظلوم برائه. ناس ظالمه مابتصدج تلاجى حاجه وتمسك. دا حتى البيه الصغير مصداجين فيه.
"
28	"انتصار بعصبيه زياده: لا هما كمان بيجيبوا في سيرة ولدى
"
29	"فوقيه: ايوه ياهانم وبيجولوا عليه يستاهل. عشان ماشيوا غلط
"
30	"انتصار بصرخه: بجى انا ولدى مشيوا غلط. ماشى انا اللمعرفت الناس دى شغلها مابجاش انا.
"
31	"وبصوت واطى وكله غل: كله منك يا ياسين ال، انت السبب في كل اللى حاصل. ومسيرى اردهولك.
"
32	"ياسين كان بيفطر وولاده واحفاده حواليه لما دخل عليهم مدحت وبصوت عالى وكله حماس
"
33	"- صباح الخير ياجدى. صباح الخير عليكم كلكم.
"
34	"الكل ردوا عليه الصباح وهما متفاجئين 0
"
35	"ياسين باستغراب: بااه. كنت فين ياعم الدكتور؟! ماحدش شايفك من الصبح.
"
36	"مدحت وهو بيسحب كرسى عشان يقعد و ياكل معاهم
"
37	"- اصل كنت بلف بالفرسه في البلد ياجدى.
"
38	"قالها بابتسامه وعينه على نهال اللى نزلت عينها في طبقها مكسوفه
"
39	"عبد الحميد بدهشه: بتلف بالفرسه كده والصبح بدرى. دا انت بجالك سنين ماركبتهاش.
"
40	"مدحت بابتسامه واسعه: اصلها وحشتنى جوى جوى يابوى
"
41	"رائف: هي ايه الحكايه؟! هو انت اخويا الدكتور برضك ولا حد غيرك ولا ايه؟!
"
42	"بلال: بصراحه انا شاكك انه مش اخوك. لان اللى شايفه دا. مش واد عمى خالص اللى سيبتوا جبل ما اسافر
"
43	"حربى: عندك حج ياواد عمى. حتى انا شاكك.
"
44	"مدحت: ايه غيرونى يعنى ولا استبدلونى؟!
"
45	"راضيه: اسم الله عليك ياحبيبى. عينى عليك بارده. سيبك من العيال دى.
"
46	"بلال: باه يامرة عمى انا عيال برضك.
"
47	"راضيه: ياحبيبى ماجصديش عليك. دا انت الكبير. برضك دا كلام
"
48	"محسن: اصلها غريبه ياولدى. تطلع بالفرسه الصبح بدرى كده.
"
49	"مدحت: اصل انا جايم وكلى نشاط. وعايز اخلص موضوعى بسرعه. ماشى ياعم راجح. ماشى ياجدى.
"
50	"عاصم وهو بيضحك وعينه على بدور اللى بتضحك: حامى جوى ياواد عمى انت. بس ياريت متنساش. انا كمان عايز اخلص موضوعى
"
51	"راجح وهو بيبص ل ياسين: موضوع ايه تانى كمان؟!
"
52	"ياسين: بعدين. بعد الفطار ان شاء الله. مش وجت كلام عالوكل.
"
53	"مدحت وهو بيكمل فطاره وعينه على نهال اللى بتبعد بعنيها وتهرب من نظراته
"
54	"- ماشى ياجدى. نستنى لبعد الفطار. يعنى انا هاروح فين يعنى؟!
"
55	"حربى لولدته هديه اللى بتعوج في بقها من الغيظ.
"
56	"- موضوع ايه ياما اللى بيجولوا عليه
"
57	"هديه بضيق: ادينا جاعدين وهانشوف ياولدى مواضيع ايه؟! مع انى عارفها.
"
58	"بعد ماخلصوا فطار. اخد ياسين ولاده واحفاده الشباب المندره. يشربوا الشاى ويتسايروا معاه.
"
59	"مدحت وكأنه قطر على طول بدأ كلامه
"
60	"- ها ياجدى انت وعمى راجح: انا مش عايز خطوبه. انا عايز جواز على طول.
"
61	"راجح: خطوبة مين وجواز مين؟!
"
62	"مدحت: خطوبتى انا و نهال ياعمى. انا مش جايلك في المستشفى جبل سابج. انى خطبت نهال من جدى
"
63	"راجح بغيظ: طب جولى انت يا عبد الحميد ان كان يعجبك الكلام ده.
"
64	"ياسين: ياولدى مايجصدتش. انت الخير والبركه.
"
65	"عبد الحميد: خبرا ايه يا راجح؟! هو جدها مش زى ابوها
"
66	"راجح بانفعال: ياعنى انا لو جولتلك. ان بتك نيره خاطبها حربى من جدها من غير ما يجولك. هاتزعل ولا مش هاتزعل.
"
67	"حربى مخضوض: وايه اللى جاب سيرة حربى دلوك.
"
68	"عبد الحميد ل راجح: عندك حج في زعلك. بس كمان هو مايجصدتش يجلل منك.
"
69	"مدحت: حاش لله ياعمى انى اجلل منك ولا حاجه. انا بس عايز اختصر. انا عايز جواز على طول.
"
70	"راجح بضيق: طب اها شوف يابوى. الدكتور عايز يتجوز على طول. هو انا لسه وافجت ولا اتاخد رأيى عشان تتجوزها على طول.
"
71	"قال الاخيره بعصبيه ل مدحت اللى ارتبك ورد ياسين بداله
"
72	"- ياولدى مايجصدتش. اهو بيجولك عشان ياخد رأيك جدامنا كلنا اها.
"
73	"عاصم: طب وبالمره كمان. ياريت تجولى رأيك في موضوع جوازى انا من بدور ياعمى.
"
74	"حربى: وانت كمان يا عاصم!
"
75	"محسن: ايوه ياولدى. اصلك ماتعرفش ان عاصم خطب بدور من جدها هو كمان.
"
76	"حربى: وااه دا انا على كده اخر من يعلم في العيله دى. خبر ايه ياجدى؟! انت مش جولت محدش هايتجوز بدور من العيله. ايه اللى حصل بجى؟!
"
77	"سالم: لا اله الا الله. خبر ايه ياجماعه هو هنجلبها نكد ليه بس؟! ماكنا زين من شويه.
"
78	"ياسين: ربنا ما يجيب نكد ان شاء الله. بس يا حربى انت وابوك محسن عشان تفهموا. انا مخطبتش حد. المره دى البت هي بنفسها اللى جالت عايزه عاصم واد عمى. ومدام البت اختارت واد عمها. ماجدرش انا اوجف الحال.
"
79	"بلال: خبر ايه ياجدعان. انا جاعد وسطيكم زى الاطرش في الزفه ومش فاهم. انا اللى اعرفه انى مدحت يبجى خطيب نهال.
"
80	"راجح: اها شوفتوا انا بجول ايه! الكل فاكره خطيبها من جبل انا مااعرف ولا ادى راى حتى!
"
81	"وعند الستات اللى كانوا واقفين على حيلهم وبيطرطقوا ودانهم عشان يسمعوا اى كلمه طالعه من عند الرجاله
"
82	"صباح: راجح باين زعلان؟! مش موافج عالجواز.
"
83	"راضيه: ليه بس يعجد الدنيا؟! بعد ما احنا خلاص جولنا عليها هاتفوك.
"
84	"هديه: حجه مدام محدش خد شورته من الاول. مش هو ابوهم واولى بالشور والجول.
"
85	"سميحه: باه. وهو فيه حاجه تمت يعنى؟! دا جوزك معجدها جوى يا نعمات.
"
86	"نعمات: بجولكم. جوزى غلبان وانتوا اكتر ناس عارفينه. بس كمان هو واخد على خاطره وحجه انه يتراضى.
"
87	"راضيه: ويعنى هايراضوه باايه دا كمان؟! دا عجله صغير دا كمان.
"
88	"نعمات بضيق: لمى نفسك يا راضيه بدل ما اوجفلك انا الحال. واخليها تاجى منى.
"
89	"راضيه وهي بتحضنها وتبوسها
"
90	"- واه ياحبيبتى ياغاليه انتى. ويهون عليكى تفرجى الدكتور عن الدكتوره
"
91	"نعمات وهي بتضحك: ايوه كده خلينا نسايب وحبايب احسن.
"
92	"سميحه بضحك: ايوه كده يا راضيه خليكى مأدبه وعاجله زيى.
"
93	"صباح: شوف الحريم وكهنها. خلاص بجيتوا حبايب ونسايب. مش لما ابوهم بوافج الاول.
"
94	"راضيه: هايوافج ان شاء الله. جولى امين يامره انتى وهى.
"
95	"نعمات وسميحه بنفس واحد: اميين
"
96	"هديه بغيظ: ربنا يهنى سعيد بسعيده
"
97	"وعند البنات اللى كانوا واقفين في جمب لوحدهم
"
98	"نيره وهي بتضحك: اللحجوا يابنات. امى وامكم بجوا حبايب خلاص
"
99	"بدور: امك عايزه الجوازه بأى شكل.
"
100	"نيره: ومالوا. ماهى نفسها تفرح بااخويا برضك. دا احنا من ساعت ماجوزنا اختى زهره. الفرح مادخل بيتنا تانى.
"
101	"بدور: ربنا يجيب الفرح عن جريب ان شاء الله
"
102	"نيره: ايه يا نهال ساكته ليه؟! يامرة اخويا ياحلوه انتى.
"
103	"نهال: مرة اخوكى ايه بس يا نيره. هو انا لسه اتخطبت الاول.
"
104	"بدور: لهو انتى مش سامعه العركه اللى جوا. واد عمك عايز جواز على طول وابوكى لسه بيفكر.
"
105	"نهال: والله سامعه. بس انا مستنيه رأى ابويا الاول. ماهو كمان انا عايز اكمل سنتى عالاجل.
"
106	"نيره: يعنى وبعدين دا مدحت اخويا عاملها عاركه جوا. ربنا يستر ونشوف ايه اخرتها
"
107	"عند الرجاله في المندره
"
108	"مدحت كان بيحاول يسيطر على اعصابه و راجح كان لسه زعلان و ياسين وولاده كانوا بيحاولوا يرضوه
"
109	"عبد الحميد: ما خلاص بجى يا راجح. الواد ولدك والبت بتى.
"
110	"سالم: خلاص بجى ياواد ابوى. انت طول عمرك طيب وعمرك ماعجدت موضوع.
"
111	"راجح: طيب جوى. ماهى طيبتى دى هي اللى جايبهالى.
"
112	"محسن: دا انت احسن حاجه فيك طيبتك دى. هو انت ربنا كرمك ليه؟! غير عشان طيبتك دى.
"
113	"بلال: خلاص بجى ياعم راجح. خلينى اشوف فرح في العيله دى جبل ما اسافر
"
114	"مدحت: جولوا يا بلال. جولوا ياواد عمى.
"
115	"عبد الحميد: ايوه والنبى. خلى العجده تتحل بجى
"
116	"راجح وهو بياخد نفس: طب الاول حربى لسه زعلان ولا لاه.
"
117	"حربى: خلاص ياعمى. كل شئ نصيب. وانا نصيبى جاعد وان شاء الله هاعتر في بت الحلال
"
118	"عاصم بفرحه: الله يريح جلبك ياواد عمى.
"
119	"مدحت وهو بيرفع ايديه: كده ما فاضلش غير موافجتك ياعمى
"
120	"راجح: طالعه معايا اجولكم ادونى وجت افكر فيه. بس معلش بجى. خلوها عليا المره دى وكفايه عليكم لحد كده
"
121	"ياسين بضحك: تجصد ايه ياواد نحمدو؟! والله انا كنت فاهمك من الاول بس سايبك تكمل للاخر.
"
122	"راجح بابتسامه بشوشه: الله يسامحك يابوى. خلاص ياعيال. انا موافج عالخطوبه.
"
123	"مدحت: الحمد لله. اخيرا ياعمى
"
124	"عبد الحميد وهو بيضحك: عمك كان بيلعب بينا يامدحت
"
125	"سالم بصوت عالى: انتو يامرة انتى وهي زغرتوا. خلونا نفرح.
"
126	"الستات ماصدقوا ادالهم الاذن وانطلقوا في الزغاريط والرجاله كانوا بيباركوا للشباب الفرحانه.
"
127	"رائف وهو بيقوم وبيضحك: انا رايح اضرب عيارين في الهوا احتفال.
"
128	"ياسين استنى يا رائف. ماتبجاش خفيف. خليها يوم الخطوبه بالمره.
"
129	"رائف سمع وقعد و مدحت هو اللى اتعصب
"
130	"- خطوبة ايه ياجدى؟! انا بجول جواز.
"
131	"راجح: هتتجوزها كيف وهي لسه بتدرس؟!
"
132	"ياسين: انا بجول اخلى الخطوبه بكره مدحت و نهال و بدور و عاصم
"
133	"والفرح بعد 6 شهور يبجى في يوم واحد. يكون بدور كملت سنها و عاصم ربنا عفا عنه.
"
134	"مدحت بعصبيه: وانا مالى بالاتنين. انا عايزها تكمل وهي بيتى.
"
135	"بلال: واه يا مدحت. دا انت دماغك عفشه جوى.
"
136	"راجح: طب وليه الزنجه هي طارت. ماتستنى 6 شهور
"
137	"مدحت: واستنى ليه وانا راجل جاهز. ها ياعمى انا مش ماشى من البلد دى غير وهي مرتى.
"
138	"وقبل مايرد راجح. ردت هي بصوت عالى
"
139	"- بعد اذنك يابوى. اللى جاعدين عمامى ومش اغراب. خليها خطوبة وبس
"
140	"مدحت كان هايشد في شعره منها و راجح صدق ما لاقاها.
"
141	"- يعنى يا بتى انتى مش عايزه جواز دلوك.
"
142	"نهال: ايوه عالاجل اكمل سنتى الدراسيه. دا رأيى وجولتوا سلام
"
143	"ياسين بابتسامه وتشفى ل مدحت.
"
144	"- البت جالت رأيها. ماينفعش نعارض
"
145	"مدحت وهو متغاظ منها و بتصميم اشد: وانا جولت. مش ماشى من هنا. غير وهي على زمتى. ها جولت ايه ياعمى؟!
"
1	"بعد ماسمع كلام والدته عن خطف العمده ل نهال و بدور مقابل انهم يرجعوا معتصم. ماخرجش منه اى رد فعل ولا نطق بكلمه واحده حتى. لكن عنيه كانت مبينه حجم النار اللى جواه وصدره اللى كان طالع نازل وصوته وهو بيتنفس بقى مسموع. لدرجة خلتهم استغربوا سكوته. دى نيره صرخت وعيطت بعدها اما هو سمع كلام والدته كله وبعدها على طول دخل اؤضته و بسرعه غير الترينج اللى كان لابسه وخرج قدامهم وهو لابس جلابيه بلدى.
"
2	"والده بيسألوا: انت رايح فين؟!، مردش عليه وهو داخل غرفة نوم والده ووالدته
"
3	"راضيه وهي بتقوم من مكانها مستغربه
"
4	"- وااه، دا داخل الاؤضه هايعمل ايه؟!
"
5	"- بتعمل ايه عند، وااه انتى جلبت الاؤضه كلها ليه كده. بتفتش على ايه في الدلاب.
"
6	"قالتها راضيه لما شافت اؤضه نومها مقلوبه و مدحت مردش عليها بكلمه وهو بيفتش في دولاب الهدوم بطريقه همجيه. كررت هي تانى
"
7	"- ياولدى رد عليا. بتدور على ايه في في هدوم ابوك.
"
8	"فجأه لاقته وقف تدوير. لما اظاهر لاقى اللى هو عايزه وهو بيخرجه من الرف الوسطانى
"
9	"صرخت راضيه لما شافت اللى في ايده ودا كان المسدس المرخص بتاع والده. جريت عليه تمسكه منه
"
10	"- يامرك يا راضيه. هاتضيع نفسك
"
11	"مدحت بنظرات حاده لولدته وهي بيزيح ايدها عنه
"
12	"- سيبنى ياما. بعدى عنى الله يرضى عنك.
"
13	"صرخت بصوتها العالى على جوزها لما مقدرتش تمنعه
"
14	"- اللحج ولدك يا عبد الحميد، هايجتل العمده.
"
15	"عبد الحميد قام عالصرخه. وقدر يمسكه قبل مايقدر يخرج ويهرب منهم
"
16	"- رايح فين؟!، وايه دا اللى داسه في جلابيتك؟!
"
17	"مدحت بصوت خشن جدا من شدة انفعاله
"
18	"- سيبنى يابوى، الله يرضى عنك.
"
19	"عبد الحميد وهو ماسك فيه وبقوه: اسيبك عشان تضيع نفسك.
"
20	"راضيه كمان اللى رجعت تمسك فيه مع والده عبد الحميد.
"
21	"- استهدى بالله ياولدى، واسمع الكلام
"
22	"مدحت وكأنه وحش بيصارع عشان يفك قيوده ويخرج من قفصه.
"
23	"- سيبونى اروح افرغ مسدسى في صدره. الواطى عديم الشرف.
"
24	"عبد الحميد: وموته هايفيدنا باايه. احنا نجيب البنته الاول وبعدين نعمل معاه اللى احنا عايزينه
"
25	"مدحت: خلاص. اروح احط المسدس على راسه واخليه يجول على مكانهم.
"
26	"- في بيته. وسط غفره. عشان يحبسوك ولا يخلصوا عليك ولا يبجى ليك ديه حتى.
"
27	"مدحت بصرخه خارجه بعذاب: ياعنى اسكت زى الحريم وانا خطيبتى مخطوفه يابوى.
"
28	"عبد الحميد: ياولدى انا عاذرك. وحاسس بيك. بس احنا لازم نشغل عجلنا الاول. دا شيطان وعرف يلوى دراعنا. يبجى احنا ماينفعش نتغاشم معاه.
"
29	"كملت راضيه تهدى فيه: اسمع كلام ابوك ياحبيبى. اصبر شويه. جدك مش هايسكت. واكيد في صرفه
"
30	"- حن عليك ياخوى. اسمع كلامهم. اكيد في حل.
"
31	"قالتها نيره بصوت مقطع وهي بتترعش وتبكى. بحرقه ودموع عزيزه.
"
32	"- رسيتوا على ايه؟!
"
33	"قالتها انتصار. اللى ماصدقت ان ياسين خرج. عشان تعرف من جوزها اللى حصل.
"
34	"هاشم بانبساط وغرور: تفتكرى ايه!
"
35	"انتصار وهي بتقعد على الدكه جمبه
"
36	"- شكلك مبسوط! ماتجولى وريحنى بالمره.
"
37	"هاشم: يامره ماتبجيش غبيه. ولدك هايجيلك. وهاجوزه المحروسه اللى هايموت عليها كمان. عايزه ايه تانى.
"
38	"انتصار: وانت تضمن ياسين وحركاته. ولا عيال عياله
"
39	"هاشم: حركات ايه؟! دى انا شرطت انهم ماهايشفوش البنته غير في بيتى وساعة كتب كتاب بتهم على ولدى و بيد المحامى بتاعنا، يبجى فيه حركات تانى.
"
40	"انتصار: مايمكن يعتروا على مكان البنته. وساعتها تتجلب فوج راسنا
"
41	"هاشم بضحكه عاليه: يعتروا كيف. دا جاعدين في حته الدبان الازرج مايعرفهاش.
"
42	"انتصار باستغراب: ليه انتى مواديهم فين.
"
43	"هاشم وهو بيرفع حواجبه: مش لازم اجولك. بس انتى حطى في بطنك بطيخه صيفى من ناحية مطرحهم.
"
44	"- طب ووالدى. انا عايزاه يبات في حضنى مش جادره استنى تانى على بعاده عنى.
"
45	"هاشم بزهق: يامره ولدك راجل. الهم عالبنته. يعنى هما نارهم اشد منك باضعاف. دول عرض.
"
46	"انتصار: يعنى ايه؟!
"
47	"هاشم: يعنى اتجلى وانتى تلاجيهم جايين زاحفين.
"
48	"دخل متولى القصر لقى عيسى و عبد الناصر قاعدين وبيشربوا سجاير ملفوفه. عينه برقت من الخضه
"
49	"- ايه اللى انتوا بتشربوه ده يازفت انت وهو. هي كانت ناجصه مصاطيل كمان.
"
50	"ضحك عيسى وهو بيخرج نفس كبير من سيجارته.
"
51	"- مساطيل كيف ياعم انت! دا حاجه كده خفافى.
"
52	"متولى كان هايشد في شعره منهم
"
53	"- هو دا كمان فيه خفافى. الله يخرب بيوتكم هاتودونا في داهيه
"
54	"عبد الناصر: خبر ايه ياعم متولى شادد حيلك علينا اكده. الحاجات دى احنا متعاودين عليها. ياعنى ماعدتش تأثر فينا. دى بجيت كيف كوباية الشاى كده بالنسبالنا
"
55	"متولى بغيظ: كوباية الشاى! نهايتو. مين فيكم اللى هاينزل البلد يجيب وكل وتومين. الوكل اللى في المطبخ جوا. مايكديش غدا حتى للرجاله اللى واجفه بره دى.
"
56	"عيسى ل عبد الناصر. روح انت.
"
57	"عبد الناصر: انا ماريحش في حته. انت عارفنى. خلجى ضيج. وممكن اشبط في حد واتعرك معاه
"
58	"عيسى بضيقه: روح انت يا متولى.
"
59	"متولى: بجولكم ايه. انا العمده منبه عليا. ماسيبش مطرحى. انتو مهما كان برضوا اغراب.
"
60	"عيسى وهو بيقوم وينفض جلابيته
"
61	"- ياعنى خلاص لبست فيا انا. جاكم الطين انتوا الاتنين.
"
62	"ياسين كان قاعد على كنبته فارد ضهره. وايده على عصايته. عينه في الفراغ وشارد في اللى حصل. هو كان عارف من الاول ان هاشم هايعمل مصيبه عشان ينجى بيها ابنه. وهو دا اللى كان عايزه عشان يوقعوا في شر اعماله ويدفعوا التمن مع معتصم. لكن توصل الدنائه بأنه يخطف البنات وكمان عايزه يجبرهم على جوازة ابنه بذرة الشر ببنتهم كمان. دا اللى لايمكن يحصل ولو على طلوع روحه. لكن البنات يجيبهم ازاى. ازاى يتصرف في المصيبه دى. ازاى ازاى.
"
63	"- عملت ايه يابوى؟!
"
64	"دا كان راجح اللى داخل ومعاه محسن
"
65	"ياسين بعد ما انتبه لهم: اجعد الاول انت واخوك.
"
66	"محسن بعد ماقعد هو و راجح اللى قاعد على نار
"
67	"- انا كنت عايز اتصل ب حربى. عشان اجولوا يجيب الواد ازفت ده.
"
68	"ياسين بتحذير: اوعى يا محسن.
"
69	"راجح بقلق: يوعى ليه يابوى؟! امال احنا هانرجع البنته ازاى من غيره
"
70	"سكت شويه قبل مايتكلم
"
71	"- انا بعتلكم كلكم ليه ماجاش عبد الحميد و سالم هو مانزلش البلد لسه.
"
72	"محسن: عبد الحميد اتشندل شويه مع ولده مدحت اللى كان عايز يروح للعمده يخلص عليه و سالم زمانه على وصول. اصل عاصم اتكتبله النهارده بخروج من المستشفى وهايكمل علاج في البيت.
"
73	"ياسين بصوت واطى لنفسه
"
74	"- يعنى مدحت و عاصم النهارده في البلد. عشان تكمل
"
75	"راجح اللى قلقان بشده: يابوى ماترد عليا. عملت ايه مع الزفت العمده وامتى هايجيب البنته
"
76	"ياسين وهو بيسحب نفس طويل ويخرجه تانى
"
77	"- هاجولك يا راجح هاجولك.
"
78	"نهال وهي رايحه جايه في الاؤضه بعصبيه
"
79	"- يعنى وبعدين هانفضل كده. مش عارفين ولاد ال، دول خاطفينا ليه وحابسينا
"
80	"بدور: انا خايفه جوى يا نهال. الرجاله اللى بره دول. شكلهم عفش ويخوف.
"
81	"نهال بصوت مشدود: جولتلك ماتخافيش من حد فيهم. ماتخليش حد يحس بخوفك. الناس دى مالهاش اللى يخاف منيها. دول مجرمين وشكلهم اغراب عن البلد كمان.
"
82	"بدور: عندك حج. انا عمرى ماشوفت حد منيهم. في نواحينا نهائى. بس دول يعرفونا منين؟! ومين اللى سلطهم علينا.
"
83	"نهال وهي بتفرك في ايديها بعصبيه
"
84	"- مش عارفه. مش عارفه. احنا لازم نحاول ومانيأسش. انا جاتنى فكره استنى
"
85	"قلت جملتها الاخيره وبعدها راحت على الباب تخبط وتزعق: انت يازفت انت وهو، انتو ياحوش ياللى خاطفينا. حد يرد عليا، حد ير...
"
86	"اتفتح الباب فجأه وطل قدامهم عبد الناصر.
"
87	"- ايه في ايه؟! عماله تصرخى كده الدنيا خربت.
"
88	"نهال: ايوه الدنيا خربت، عشان انا عايزه اتوضى واصلى. والحمام اللى في الاؤضه سباكته بايظه.
"
89	"عبد الناصر: ويعنى انتى لازم تصلى.
"
90	"نهال بصوت عالى: انتو ملتكم ايه؟!، عايزنى افوت عليا فرضى كمان، دا انتوا.
"
91	"قاطعها وهو بيشاورلها بايده بكف: بسسسس، خبر ايه؟!، ماسوره واتفتحت، تعالى ورايا و ادخلى الحمام اللى بره، بس ماتعمليش اى حركة عفشه. و لا تبجى انتى الخسرانه. انتى ماتعرفيش انتى جاعده فين؟!، ومع مين؟!، فاهمه.
"
92	"نهال وهي بتكتم غيظها: ماشى، بس اختى هاتطلع معايا. انا ماهسيبهاش في الاؤضه لوحدها.
"
93	"قالتها لما لاقت عينه اللى رايحه جايه على اختها وهو بدورو رد عليها
"
94	"- وليه ان شاء الله بجى. عيله صغيره واختك هاتحرسك.
"
95	"- بجولك ايه ماتتريجش، اختى هتاجى معايا. يعنى هتاجى معايا.
"
96	"- خلاص ياستى، اتمشى جدامى. انتى وهي خلصونى
"
97	"خرجت من الاؤضه هي و بدور وبقت تدور بعنيها يمين وشمال على منفذ. استغربت قوى لما ظهر لها المكان وطلع انه قصر حقيقى من اثاثه وديكوراتوا القديمه. زى ما استنتجت من شكل اؤضة النوم اللى كانوا موجودين فيها. لكن دى عمرها. ماشافت قصر قديم كده في بلدهم. هما جابوهم فين بالظبط.
"
98	"- استنى عندك. الحمام جدامك اها. خلصينا.
"
99	"فتحت باب الحمام تدخل وهي بتشدد على بدور.
"
100	"- توجفى هنا عالباب ماتتحركيش. في اى حته فاهمه
"
101	"هزت بدامغاها توافقها وفعلا وقفت مكانها جمب الباب تستناها وهي بتحاول تجمد قلبها قدام البنى ادم الغريب ده اللى عينه مانزلتش من عليها.
"
102	"وفى الداخل نهال حاولت تدور على شباك او فتحه. تنفع مخرج. لكن للاسف جالها احباط شديد لما لاقت ان مافيش شباك والفتحه صغيره جدا وتقريبا. قريبه من السقف. كان هاين عليها تعيط. لما حست انها كانت تنفع فرصه للهرب خصوصاً لما لاقته لوحده من غير صاحبه.
"
103	"سلمت امرها لله وراحت تتوضى عشان تصلى وربنا يفك كربهم
"
104	"وعند بدور اللى كانت بتغلى من جواها من البنى ادم السمج اللى واقف قدامه متنح بغباء. 0.
"
105	"عبد الناصر بهيام: لكن انتى عنيكى لونها ايه بالظبط.
"
106	"بدور باستغراب: نعم!
"
107	"ناصر: اصلى يعنى امبارح كنت فاكرها خضره لكن دلوك انا لا عارفها زرجه ولا خضره ولا ايه بالظبط. ماتجولى هي لونها ايه؟!
"
108	"بدور وهي بتحاول تنفذ كلام اختها وبصوت جرئ
"
109	"- وانت مالك زرجه ولا خضره ولا حمره حتى؟! انت هاتصورنى
"
110	"ناصر بابتسامة ديب: وااه. دا انا انت كمان جريئه. طب مدام كده اجرب انا اشوفها بنفسى.
"
111	"فجأه لاقته واقف قصادها اترعبت من هيئته فطلع صوتها بيرتعش
"
112	"- بعد عنى ياجدع انت، بعد عنى.
"
113	"ودا بكل صفاقه مد ايده يرفع وشها وهو بيبلع ريقه
"
114	"- ورينى بس اشوفهم زين.
"
115	"بايديها الاتنين بقت تضرب فيه وهي بتصرخ
"
116	"- شيل يدك عنى ياحيوان.
"
117	"فى الوقت ده نهال اول ما حست بالصوت. خرجت على طول تشوف الوضع و من غير ماتدرى هجمت عليه تضرب فيه بعزمها وهي بتشتم فيه.
"
118	"- ياعديم الشرف يابن ال، يا، اللتفت لها يبعدها بايده وهي تشتم وتضرب فيه و بدور تصرخ وتضرب معاها وهو يحوش بايده ويضرب وهو بيزعق
"
119	"- يابت انتى بعدى عنى بدل مااموتك مكانك
"
120	"- انت ليك عين تكلمنا ياواطى يا...
"
121	"فبقت عاركه بين التلاته
"
122	"وعلى الصراخ والاصوات العاليه دخل متولى اللى كان واقف مع الرجاله اللى بتحرس القصر من بره. وهو بيجرى فلقى الوضع ده.
"
123	"وبصوت مرعوب: الله يخرب بيت ابوك. هاتودينا في داهيه ياحشاش يابن ال...
"
124	"وبزهرية ورد قديمه شالها من مكانها، هجم يخبطه بيها على راسه وبشده. اترمى عبد الناصر في الارض وهو سايح في دمه
"
125	"بدور بصرخه: يامرارى. دا مات ولا ايه.
"
126	"- الف شكر ليك يااخينا يا...
"
127	"دا كان رد نهال اللى اتبسطت وهي بتشكر متولى لكن الكلام وقف على لسانها لما عرفته
"
128	"- انت اللى وجفتنا امبارح تسألنا عن عيادة دكتور عشان مرتك المريضه.
"
129	"متولى وهو عينه في الارض: معلش بجى للضروره احكام.
"
130	"نهال: على فكره انا من امبارح باعصر في مخى افتكر شوفتك فين و حمدلله. دلوكت حالا افتكرت. انت شغال غفير عند العمده صح
"
131	"مردش عليها وهو عينه في الارض وهي كملت
"
132	"- يعنى دى جزاة المعروف. انت مين اللى مسلطك علينا. وليه؟
"
133	"متولى: حن عليكم. ادخلوا جوا. انا بنفذ وبس
"
134	"بدور: بتنفذ ايه؟، ترضاها لبتك واحد غريب يمد يده عليها.
"
135	"متولى: يابت الناس. ارضاها كيف وانا اللى نجدتكم دلوك. والعينه جدامك اها.
"
136	"قالها وهو بيشاور على عبد الناصر المرمى في الارض وكانه جثه
"
137	"نهال: طب انا مش ها سألك انت تبع مين وعايز ايه؟! بس انا هافكرك اننا عرفناك يعنى لو عملت معانا دجت نجص هاتوصل لاهالينا بعد كده ولو عملت معانا معروف برضوا هايوصل لاهلنا. بس شوف الفرق ساعتها
"
138	"متولى بعد مافهمها
"
139	"- لا يا بت الناس. ماجدرش اهربكم. انتو ماتعرفوش انتوا جاعدين فين ولا مع مين وانا عندى عيال وعايز اربيهم فاميرضكيش ازيتى.
"
140	"نهال: طب ماتهربناش. بس عالاجل خلينا نتصل باامى. اللى زمانها راجده عيانه عشانا.
"
141	"متولى: وبعدين بجى الواد زميل الجزين ده زمانه على وصول. حن عليكم ادخلوا اؤضتكم وخلصونى
"
142	"نهال وهي بتتكلم بشده: ماشى بس خليك فاكرها.
"
143	"ياسين اصر انه مايتكلمش الا ووالده الاربعه موجودين.
"
144	"محسن وعبد الحميد اللى وصل وهو ساحب في ايده مدحت مغصوب و سالم اللى ماصدق وصل ابنه عاصم البيت. ووصل عندهم بسرعه مع ابنه بلال و راجح اللى بعد ماسمع من والده شروط العمده. نظر لوالده بلوم
"
145	"- عاجبك كده يابوى اللى حصل؟! جيبت حج عاصم دلوك.
"
146	"محسن: استهدى بالله يا راجح. ابوك ماغلطتش.
"
147	"راجح: لا غلط لما اتحدى العمده. وانتوا عارفينه. شرانى. وزى التعبان. يعنوا انتوا تعملوا اللى على كيفكم مع العمده. وانا وبناتى ندفع التمن
"
148	"سالم: ياواد ابوى. استنى بس نفكر
"
149	"راجح. افكر في ايه بس. اجوز بتى غصبن عنها. دا يرضى مين بس ياناس.
"
150	"ياسين بصدمه: يعنى تجصد ان انا السبب في كل النصايب دى يا راجح. الله يسامحك ياولدى
"
151	"سالم: هو مايجصدتش يابوى. بس دى نصيبه كبيره وانا مش لا جيلها حل.
"
152	"مدحت اللى كان ساكت القعده كلها: بس انا عارف الحل. اروح اموته واريح البشريه منه
"
153	"بلال: ماتروحش لوحدك احنا نلم شباب العيله كلها ونعملها حرب مع العمده وناسه لو مارجعش البنته. واحنا عيلتنا كبيره
"
154	"راجح: وبناتى ياناس انا عايز بناتى
"
155	"مدحت طلع مسدسه وهو بيكلم بلال: ياللا بينا يابلال. انا مبجاش راجل. لو مارجعتش مرتى
"
156	"راجح بصرخه فوضوها. انا هاجوز بتى لواد العمده واخلص بدل المرار ده.
"
157	"بعد مافقدت الامل منه وكانت خلاص راجعه الاؤضه مع بدور لاقته فجأه بيوقفهم
"
158	"- واحده فيكم بس اللى هاتتكلم ويدوبك دجيجه.
"
159	"قالها متولى بعد مادورها في دماغه ولقى ان العمده ماحدش هايقدر يمسه وهو اللى هايشيل الليله بعد الحج ياسين مايعرف انه كان من ضمن الخاطفين.
"
160	"متولى وهو بيطلع الفون من جلابيته: التلفون اها. بس بسرعه كلميها
"
161	"نهال ماصدقت تمسكه فرحانه. بس فجأه افتكرت حاجه. فحبت تجرب. وهي بتدعى جواها.
"
162	"- بس انا مش فاكره نمرة امى، الله يخليك ادينى تلفونى النمره مسجله فيه. هاكلمها دجيجه زى ماجولت وبسرعه.
"
163	"بدور استغربت اختها لكن ماحبتش تبين ل متولى اللى اتعصب: كمان عايز تلفونك. بابت الناس متأذنيش
"
164	"نهال برجاء: ربنا يسترها معاك. ادينى التليفون. اتصل باامى اطمن عليها واطمنها عليا. ارجوك دى امى.
"
1	"متعرفش جاتها منين روح التحدى دى وهي واقفه وحاطه عينها في عينه وبكل جرائه بتقوله
"
2	"- وانت مالك؟!
"
3	"حسيت بكفها اتعصرت في ايدوا ونظرته ازدادت حده
"
4	"وهو بيقولها: يعنى ايه انا مالى؟ يعنى ايه انا مالى هه؟
"
5	"كان هاين عليها تصرخ من الألم لكنها مارديتش تبين ضعفها للمجنون اللى ملوش حق اصلا يتكلم معاها عن لبسها ولا مكياجها حتى
"
6	"انقذها جدها لما نده عليه ونبهوا بعينه عشان يفك ايدها.
"
7	"ساعتها بس انتبه على نفسه انه عاصر كفها بايدو. ساب ايدها واستغفر ربنا قبل ما يقول لها وهو حاسس بالاحرج
"
8	"- معلش مكنتش واخد بالى. بس انتى استفزتينى لما جولتيلى انت مالك
"
9	"اما هي مسكت كفها وهي مش قادره حتى تدلكها. لكنها بصت لجدها والدمعه محجوزه في عينها بنظره تساوى الف سؤال. الجد ياسين بفراسته رد عليها
"
10	"- معلش يابتى واد عمك بس بجالوا سنين بعيد عن البلد وميعرفش ان البلد اتطورت والبنته بتلبس عالموضه دلوك.
"
11	"اتنفضت نهال ساعتها بعصبيه وهي بتقول
"
12	"- حتى لو كان انا محدش ليه حكم عليا غير ابويا ثم انا مش عيله صغيره انا بكره هبجى دكتوره زيه واحسن كمان
"
13	"قالتها ومشت بسرعه من قدامه. الجد ياسين مسك ايدوا ساعتها لما حاسه هايتقدم بخطوته وراها
"
14	"وجه مدحت نظره ساعتها للجد ياسين وهو بيقوله
"
15	"- عاجبك ياجدى جلة ادبها عليا ولا اللى عملاه في وشها
"
16	"- بس انت اجعد الاول
"
17	"قالها الجد ياسين وهو بيشدوا من ايدوا عشان يقعد.
"
18	"كمل بعدها: مش كده ياولدى بت عمك فرحانه باختها والبنته بتعمل اكتر من كده دلوك
"
19	"مدحت بحده: والفرحانه تهبب دا كله في وشها. ليه بجى كانت العروسه هى
"
20	"الجد ياسين وهو بيحاول ينبهه: ياولدى مش كده انت ماخدتش بالك وانت جارص على يدها. انت الدكتور المتعلم عمرك ماكنت عصبى كده ياولدى!
"
21	"مدحت حب يغير الموضوع فسأل جده
"
22	"- طيب انت جاعد لوحدك ليه ياجدى؟ ابويا وامى راحوا فين؟
"
23	"ياسين وهو بطبطب على كتفه بحنيه.
"
24	"- راحوا يباركوا للعرسان في الكوشه ياولدى
"
25	"عجبالك ياحبيبى هي دى اللى هاتبجى الفرحه الكبيره ليا
"
26	"- جريب ياجدى ان شاء الله جريب
"
27	"قالها وكأنه بيأكد الكلام لنفسه
"
28	"كانت ماسكه ايدها وهي بتكلم نفسها من الغيظ
"
29	"خبطت في نوها صاحبتها اللى اتفاجأت من شكلها
"
30	"قبل ماتتكلم
"
31	"- يانهار ابيض. مالك يا نهال ماسكه يدك كده ليه وشكلك متغير
"
32	"نهال والكلام طالع منها من غير ماتدرى
"
33	"- رجعى متخلف لا وعاملى فيها دكتور.
"
34	"مين دا يا بنتى اللى بتتكلمى عنه. قالتها نوها ل نهال اللى كانت بتفور من الغيظ
"
35	"نهال وهي بتدلك ايدها فجأه رفعت راسها لصاحبتها
"
36	"- طيب وانا هازعل نفسى ليه؟ وهو مالو بيا اصلا!
"
37	"بت يا نوها تعالى معايا هاروح اظبط مكياجى في الحمام
"
38	"نوها استغربت جدا من صاحبتها وكلامها لكنها سمعت الكلام و راحت معاها
"
39	"وقدام المرايه و نهال بتظبط نفسها ومكياجها حكتلها اللى حصل
"
40	"نوها وهي مستغربه.
"
41	"- بجى الدكتور مدحت اللى بجالك سنين وانتى مصدعانى بيه ومش شايفه في الدنيا حد غيره دلوكتى بجى رجعى ومتخلف ياشيخه دا انتى دخلتى الطب مخصوص عشانه!
"
42	"نهال بعصبيه: ايوه صح كلامك واكتشفت انى كنت حماره عشان كنت معميه على عينى وبحبه بس من ساعة مااتجدم لاختى الصغيره وانا بجيت شايفاه زين و انا دلوكتى مش هابص غير لمستجبلى وبس.
"
43	"بدور وهي قاعده في الكوشه جمب عريسها وحاسه كأنها في دوامه مش قادره تترجم اى احساس جواها. لاهى قادره تحس بفرحة الخطوبه ولا العريس ولاحتى الشبكه الغاليه اللى اتحطت في ايديها. حتى لما عريسها بيقولها كلمه حلوه او يتغزل في جمالها بترد بحساب وتردد واحيانا متردش خالص.
"
44	"فاقت من سرحانها لما لقيت معتصم عريسها بيولع سيجاره عشان يشربها. قربت منه واتكلمت معاه بصوت مسموع من دوشة الاغانى.
"
45	"- ايه اللى بتشربه. دا يا معتصم ارمى السيجاره دى من يدك حتى عشان منظرك في الكوشه
"
46	"اتكلم معتصم بعد ما نفخ دخان من سيجارته بتناكه
"
47	"- منظر ايه اللى بتتكلمى عنه انا اجدر اعمل اى حاجه وفي اى وجت ومحدش يجدر يبصلى حتى مش يكلمنى
"
48	"بدور اتضايقت جدا من كلامه اللى فيه حست فيه بالغرور فردت عليه
"
49	"- طيب سيبك من كلام الناس مش خايف على صحتك انت يدوبك 20 سنه دى كده غلط جدا عليك. انت امتى لحجت تشربها اساسا.
"
50	"معتصم وهو بيضحك ببلاهه لدرجة تقريبا سنانه كلها كانت ظاهره وهو بيحاول يطلع الكلام من بين ضحكه: انا من ساعة ماتولدت وانا السيجاره في يدى ههههه
"
51	"قرفت بدور ساعتها من هزاره وضحكته وخصوصا وهي شايفه سنانه الصفرا قدامها اللى اول مره تشوفها عن قرب. نفخت في سرها قبل ما تبعد عنيها عنه وتيجى نظرتها على اللى واقف قدامها من بعيد وعينه عليها مانزلتس بنظرات غير مفهومه.
"
52	"كان حالف انه مايشوفها عالكوشه ولا رضى يروح مع اهله لكنه في اخر لحظه ماقدرش يتحكم في نفسه ووصل القاعه عشان يشوفها دلوقتى عاصم وهو حاسس بالعجز والحسره وكأن قلبه بيتعصر في ايده من الوجع
"
53	"مدحت كان سلم على جماعه صحابه وبعدها كان رايح على الطرابيزه يقعد مع عيلته لكنه انتبه لدخول عاصم اللى كان شكله غريب وهو عينوا على العرسان في الكوشه وكأنه في دنيا تانيه.
"
54	"قرب منه عشان يسلم عليه لكنه باصلوا بنظره غامضه وبعدها خرج بره القاعه. الامر اللى استفز مدحت فخرج وراه يشوف ماله
"
55	"لحق يحصله قبل مايفتح باب العربيه. مسكه من دراعه وهو بيقوله
"
56	"- اجف استنى عندك انا مش بكلمك
"
57	"لكنه سكت على طول لما شاف نظرته. استغرب اوى وبعدها كمل
"
58	"- انت مالك يا عاصم ايه اللى حصل ياواد عمى؟
"
59	"نفض عاصم دراعه قبل مايتكلم
"
60	"- عمرى ماهاسامحكم لا انت ولا واد عمك حربى.
"
61	"مدحت ساعتها فهم قصده فااخد نفس طويل وطلعه تانى قبل مايتكلم
"
62	"- يعنى انت عامل في نفسك كده عشان متجوزتش بدور يااعم. هو ايه اللى حصل يعنى بكره تتجوز احلى منها كمان. روق نفسك ياواد عمى هو اللى خلجها مخلجش غيرها
"
63	"اتكلم عاصم بشبه ابتسامه هو بيطبط بخفه على دراع مدحت
"
64	"ساهل جوى الكلام منك عشان ماجربتش. سكت شويه قبل مايكمل بحرقه.
"
65	"- ماانت لو حبيت مش هاتتحمل تشوف حبيبك في الكوشه مع حد تانى غيرك، سيبنى ياواد عمى خلينى امشى. بعد عن العربيه الله يخليك
"
66	"وسع مدحت عن العربيه ووقف شويه يبص على عاصم وهو بيركب عربيته ومشى بيها بسرعه بس فضل كلامه بيرن في دماغ مدحت
"
67	"فى القاعه
"
68	"ً ستات العيله والبنات اتجمعوا كلهم على طرابيزه واحده يتكلموا ويهزروا مع الجد ياسين.
"
69	"هديه بهزار: خلاص ياعمى انت مدام مبسوط جوى كده يبجى احنا كمان نعمل فرح حربى في القاعه يعنى هو احنا اجل من العمد ولا ايه
"
70	"نعمات بحسن نيه
"
71	"- وماله ياحبيبتى يارب يكرم حربى بالعروسه هو كمان
"
72	"هديه بتلميح: شدى حيلك انتى ياحبيبتى معانا واحنا نخلى الفرحه فرحتين
"
73	"نعمات سهمت قبل ماتتكلم
"
74	"- اشد حيلى! جصدك يعنى ادور معاكى على عروسه!
"
75	"سميحه ادخلت ساعتها وهي بتوجه كلامها ل هديه وبترمى كلامها على نعمات.
"
76	"- اللحجى يا هديه دى عامله نفسها مش عارفه
"
77	"- عيب يا سميحه بلاش تلجيح الكلام ده
"
78	"قالها الجد ياسين بحده عشان يوقف سميحه
"
79	"لكن نعمات ماكنتش فاهمه فاحبت تفهم فقالت
"
80	"- يعنى ايه انا مش فاهمه حاجه ياعمى
"
81	"فاتكلمت راضيه بخبث
"
82	"- افهمك انا ياغاليه اصل هديه وولدها حربى النهارده حاطين عينهم على نهال
"
83	"- نعم
"
84	"قالتها نهال باستغراب اللى كانت توها واصله عندهم
"
85	"نعمات اتفاجات من الكلام فسكتت لكن راضيه هى اللى ردت على نهال وقالت.
"
86	"- زى ماسمعتى كده ياحبيبتى حربى واد عمك عينه ماتشلش من عليكى النهارده بس سيبك منه انتى خلاص هتبجى عروسة ولدى الدكتور هو اللى يستاهلك
"
87	"نهال اتغاظت اوى فاتكلمت ساعتها من غير تفكير وقالت
"
88	"- حيلكم حيلكم هو بلاها سوسو خد توتو
"
89	"لا بجى انا هابجى دكتوره يعنى مايلزمتيش اتجوز الدكتور ولا غيره
"
90	"- شدى حيلك وورينا شطارتك
"
91	"قالها مدحت اللى كان واصل حالاً واتفاجأ من كلامها وطريقتها.
"
92	"اما هي فاتخضت خصوصاً لما لفت بدماغها وشافت نظره عنيه اللى كانت بترمى شرار
"
93	"الجو اتوتر ومحدش نطق بكلمه اماهو كمل وهو بيقول
"
94	"بنفس الحده وعينه ماتشلتش من على نهال
"
95	"- مش ياللا ياامى عشان اوصلك انا شايف ان الخطوبه قربت تختم ومالهاش لازمه الجعده اكتر من كده
"
96	"قامت على طول راضيه من مكانها ومشيت معاه اما هو فقبل ما يتحرك خطوه همس ل نهال وهو بيدوس على سنانه بصوت ميريحش وخلى قلبها يتقبض.
"
97	"- اما نشوف شطارتك ياست الدكتوره.
"
1	"مدحت بعصبيه وهو بيتقدم عليه مره تانيه
"
2	"- يعنى كلامى ماهايسمعش طب كلمها تانى يا رائف وشوف اللى هايحصلك.
"
3	"وقبل مايتقدم تانى وقفه عاصم بايده
"
4	"- اهدى يادكتور الكلام مايكونش كده!
"
5	"مدحت وعينه بطق شرار ل عاصم
"
6	"- امال يكون ازاى يااستاذ عاصم؟
"
7	"عاصم: ياواد عمى انا معاك انه غلط لما خلاها تركب الحصان العالى بس مدام ربنا ستر يبجى خلاص
"
8	"مدحت بعصبيه: لاه ماسترش. بت عمه وجعت من عالحصان وبعد الغدا مجدرتش تمشى على رجلها.
"
9	"عاصم ورائف بصوا لبعض وبعدها اتكلم رائف
"
10	"- انا بعد الغدا طلعت السطح مع ابويا وعمامى نشرب الشاى في الهوا ومعرفش حاجه
"
11	"مدحت بصله وسكت. لكن عاصم سأل
"
12	"- طيب وهي فين دلوك
"
13	"رد عليه مدحت: جوا في الاؤضة عند جدى ومعاها امها والحريم
"
14	"رائف وهو بيرفع حواجبه وبيبص على مدحت بطرف عينه وهو ماشى
"
15	"- خلاص انا رايح اشوفها
"
16	"مدحت العفاريت ركبته وهو بيتكلم: رايح فين يابارد؟
"
17	"سيبنى يا عاصم خلينى اوجف البارد ده.
"
18	"قالها ل عاصم اللى مسك فيه وهو بيضحك
"
19	"- في ايه بس ياعمنا هو داخل عليها اؤضة نومها دا انت بنفسك بتجول الاؤضة مليانه بشر
"
20	"مدحت وهو بيتكلم بعذاب
"
21	"- ياعم عاصم دا واد بارد. انت مابتشوفهوش وهو بيتمسخر معاها ويضحكها. اووف استغفر الله العظيم يارب
"
22	"عاصم وهو بيضحك بدهشه: طب وما يضحكها مش بت عمه
"
23	"مدحت وهو خلاص فاض بيه
"
24	"- انت كمان بجيت بارد زيه ياعم سيبنى ياعم
"
25	"اتكلم عاصم وهو مش قادر يبطل ضحك.
"
26	"- طب تعالى. تعالى بس. عايز اتكلم معاك. تعالى
"
27	"مدحت بعصبيه: انت بتشدنى كده واخدنى فين؟
"
28	"عاصم: تعالى بس. هانحكى شويه على كنبة جدك اللى تحت العنبه. تعالى ياراجل عايز احكى معاك شويه
"
29	"قالها ل مدحت وهو بيشدوا من دراعه و مدحت عينه على الباب وهاين عليه يدخل ورا رائف يطرده من عندها.
"
30	"- وبعدين ياجد خليها تكلمنا احنا بجالنا ساعه بنحايل فيها
"
31	"دا اللى قالته بدور عشان نهال اللى زعلانه منها هي و نيره.
"
32	"الجد ياسين. وانا مالى خليها تربيكوا انتو الاتنين
"
33	"بدور بدهشه: وااه ياجدى انت فرحان فينا
"
34	"الجد ياسين: ايوه فرحان فيكم
"
35	"نيره بزعيق: ماخلاص يا سنيوره هو زعلك ده ملهوش نهايه
"
36	"الجد ياسين: وااه يابت الفرطوس. ماتزعجيش فيها يابت والا هاكسر العصايه دى فوج راسك
"
37	"قالها ياسين وهو بيشاور بعاصيته. ضحكوا التلاته حتى نهال اللى اتكلمت
"
38	"- تعيش ياجدى ربنا يخليك ليا
"
39	"نيره بغيظ: ايوه ياختى عيشى الدور. اموت واعرف السر اللى بينكم.
"
40	"ياسين بعصبيه: وانت مالك يابت ال. مالك باللى بينة وبينها
"
41	"- خلاص ياجدى خلاص
"
42	"قالتها نيره وهي بتضحك وتبعد عن عصاية جدها
"
43	"دخل رائف وهو بيضحك
"
44	"- ايه ياجد. البت دى عملت ايه جولى وانا اربيهالك انا كمان
"
45	"نيره بانفعال: تربى مين يابابا. انا مربايه غصب عنك
"
46	"رائف باستعراض: بس يابت انا مش رايجلك دلوك. انا جاى ل نهال
"
47	"- عامله ايه ياست البنات؟
"
48	"بدور ل رائف: اهى ست البنات دى زعلانه مننا عشان جومنا من عالوكل وسيبناها.
"
49	"نهال: ايوه ومش هاكلمكم بس
"
50	"رائف وهو فرحان فيهم: احسن خليها تربيكم
"
51	"بعد ماقعدوا الاتنين تحت العنبه على كنبة جدهم اتكلم مدحت
"
52	"- افندم ياعم عاصم عايز ايه؟
"
53	"عاصم دخل دوغرى على طول في الكلام معاه
"
54	"- هو انت بتحب نهال؟
"
55	"مدحت اتفاجأ من فراسة عاصم فتح بقه عشان يتكلم وبعدها سكت وهو بيهرب بعنيه منه
"
56	"كمل عاصم: ماتحاولش تنكر ياواد عمى النظره دى مايعرفهاش غير عاشج زى حلاتى.
"
57	"مدحت: لا مش هانكر يا عاصم ايوه بحبها وهاتجنن دلوك لو مروحتش عندها وانا عارف ان البارد اللى جوا بيضحكها وعاملها جرد
"
58	"عاصم ضحك بصوت عالى وبعدها اتكلم
"
59	"- اهدى ياواد عمى. الواد اللى جوا دا عفريت لو عرف اللى فيها هايجننك اكتر وهي نفسها شايفاه زى اخوها يعنى مافيش داعى لدا كله
"
60	"مدحت اتكلم بعصبيه: بلا اخوها بلا زفت اوووووف.
"
61	"عاصم بدهشه اكبر: وااه يادكتور دا انت غيرتك عفشه بس انت امتى حبيتها كده. دا انت اتجدمت لاختها من قريب يعنى!
"
62	"قال الاخيره بنبره فيها عتاب. فهمه مدحت فاتكلم بصدق وهو عينه في عين عاصم
"
63	"- انا عارف يا عاصم انك زعلان منى بس يعلم الله انى اتجدمت لها بس عشان ارضى امى وماكنتش لسه شوفت نهال بجالى سنين
"
64	"طبطب عاصم على كتفه بخفه وهو بيقول بوجع.
"
65	"- اطمن ياواد عمى انا مش شايل من حد فيكم العيب فيها هى. لانها دايما مش عارفه تحدد عايزه ايه
"
66	"مدحت ل عاصم: صغيره ياواد عمى. ولجت جدامها كذا اختيار فاحتارت تختار
"
67	"عاصم بيأس: يالا بجى هي حره. خلى العيل المجلع ده ينفعها. المهم انت هاتعمل ايه مع نهال وهي شايفاك بصيت لاختها؟!
"
68	"مدحت باصرار: هانت. بس تبتدى الدراسه في الجامعه وتبجى تحت عينى وكل حاجه بعد كده تتحل
"
69	"عاصم بابتسامه ممزوجه بالدهشه.
"
70	"- وااه دا الدكتور مخطط وعامل حسابه بجى
"
71	"مدحت وهو بيقوم من مطرحه: امال ايه. المهم انا رايح مشوار دلوك. ياريت عشان خاطرى تروح تنده عالزفت اللى جوا تاخدوا من عندها
"
72	"عاصم وهو بيضحك: حاضر اطمن هاروح اسحبه من جفاه ماتشلش هم انت
"
73	"مدحت: تسلم ياسبع الرجال. يالا بجى سلام
"
74	"قالها وبعدها مشى
"
75	"رائف كان بيهزر ويضحك مع البنات و الجد ياسين زى عوايدو لما خبط عاصم عالباب واستأذن للدخول.
"
76	"عاصم ل نهال كيفك يا بت عمى عامله ايه رجلك دلوك؟
"
77	"نهال بابتسامه بشوشه: الحمد لله. تشكر ياواد عمى
"
78	"حاول يدارى ابتسامته لما لقى بدور عينها في الارض ومكسوفه بعد الموقف اللى حصل مابينهم وبعدها اتكلم
"
79	"- الف لا بأس عليكى ياست البنات
"
80	"الجد ياسين: ماتجعد ياولدى واجف ليه؟
"
81	"عاصم وعينه على رائف لا ياجدى انا هاخد رائف وطالعين
"
82	"رائف بسماجه: لاه مش طالع انا جاعد هنا
"
83	"وقبل مايتكلم عاصم ادخل الجد ياسين.
"
84	"- ماتجوم يابارد شوف واد عمك عايز ايه!
"
85	"عاصم بخبث: جولوا ياجد
"
86	"الجد ياسين وهو بيغوزوا بالعصايه والبنات بتضحك و عاصم بيدارى ابتسامته
"
87	"- ياد جوم ياد
"
88	"رائف وهو بيقوم من مكانه: وااه ياجد لما تطلب معاك هزار بايخ
"
89	"- بايخ باابن ال...
"
90	"قالها وهو بيقوم من مكانه وبيتقدم على رائف عشان يدربوا و رائف بيجرى قدامه والبنات واقعين من الضحك
"
91	"عاصم وهو بيوقف جده وبيضحك هو كمان
"
92	"- خلاص ياجدى جلبك ابيض. انا هاخدوا واطلع دلوكت.
"
93	"الجد ياسين: عشان خاطرك انت بس ياولدى
"
94	"قالها ورجع تانى مكانه اما عاصم فشد رائف من دراعه عشان يخرج بيه وقبل مايطلع من الاوضه رائف وقف على الباب ونادى
"
95	"- هاتوحشنى ياجد
"
96	"- يابن ال. اجومولوا تانى الواد ده
"
97	"نهال وهي واقعه من الضحك وبتشد في جدها
"
98	"- هههه خلاص ياجدى ماتخدتش عجلك بعجله
"
99	"ياسين وهو بيهدى نفسه: عشان خاطرك انت بس
"
100	"بدور ونيره مع بعض: خاطرها هي بس.
"
101	"ياسين بجديه: ايوه خاطرها هي بس ويالا انتى وهي اطلعوا من اؤضتى انا مش عايز فيها غير نهال
"
102	"- واحنا عملنا ايه ياجدى
"
103	"خلصى يابت انتى وهى. ماسبهومش غير لما خرجوا وبعدها اتكلم ل نهال بتصميم
"
104	"ياسين: انا مش سايبك انهارده غير لما تحكيلى كل حاجه
"
105	"نهال مخضوضه: احكى على ايه ياجدى
"
106	"ياسين بابتسامه ماليه وشه: عن رضوانه
"
107	"نهال بتعب وهي حاطه ايديها الاتنين على وشها
"
108	"- تاااانى ياجدى انت ماشبعتش كلام عنها.
"
109	"ياسين بااصرار: لا مشبعتش وانتى هاتجوليلى كل حاجه
"
110	"- تجولك ايه ياجد؟!
"
111	"قالها مدحت اللى كان داخل وكمل بعدها ببتسامه معاها غمزه
"
112	"- هي ايه الحكايه ياجدى؟
"
113	"ياسين بضيقه: ولا حكايه ولاروايه انت ايه اللى جابك اصلاً
"
114	"مدحت: الله يسامحك ياجدى. انا جبت العلاج
"
115	"قالها وهو بيشاور باللى في ايديه. وجاى اجولك ان ابويا مستنيك بره ومعاه الحاج اسماعيل
"
116	"الجد ياسين وهو بيتحرك عشان يخرج.
"
117	"- وااه اسماعيل ابو محمد مستنى بره دا من بدرى ماجاش
"
118	"خرج الجد ياسين قدام نهال اللى فوجئت ب مدحت وهو بيقعد على طرف السرير جمبها وبيخرج العلاج وييشرحلها
"
119	"- شوفى يا نهال. دا هاتخدى منه بعد العشا ودا مرتين في اليوم بعد الاكل يعنى هاتخدى منه دلوكت بصى كده واحفظى الاسم
"
120	"قالها وهو بيقرب علبة العلاج منها وهي رغم توترها من قربه دققت النظر عشان تحفظ الأسم لكنها فوجئت بيه بيقولها
"
121	"- استنى هنا ارفعى عينك.
"
122	"نهال رفعت عينها لقته مركز فيها قبل مايتكلم
"
123	"- انت عينيكى ملونه
"
124	"نهال بتوهان: هه.
"
