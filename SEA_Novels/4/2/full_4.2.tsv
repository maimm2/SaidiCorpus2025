line	text
1	"- براحتك!
"
2	"قالها بمنتهى السهولة وهو بيمشى يتخطاها وخارج. دا مكلفش حتى نفسه يصبر عليها ولو دقايق. لجل ما يفهمها ويعرف اللى بيها. لدرجادى هو علاقته بيها هشة وضعيفة. لدرجادى سهل عنده ان يتركها في اشد اوقات احتياجها ليه. ولا هي كانت عايشة في وهم انه بيحبها ويعشفها. والحقيقة المرة بدات تتكشف دلوقتى.
"
3	"مازالت لسه واقفة في قلب الصالة واكنها اتجمدت مكانها. عيونها على الباب في انتظار انه يرجع لها ياخدها في حضنه ويصالحها كالعادة. ولا حتى دى كمان بقت عهد وولى. قلبها دق بسرعة لما لمحت خيال بيقرب على الباب. اتمنت يبقى هو لكن ظنها خاب لما شافت اختها بدور هي اللى داخلت مش هو
"
4	"- مالك يا نهال؟ هو انتى منتظرة حد؟
"
5	"قربت منها مخضوضة بعد ما سألتها متعجبة من جمودها وهي واقفه وعيونها اللى غرقانة بدموع اتحجزت داخلها. في انتظار اذن الخروج.
"
6	"مسكتها من مرفق دراعها. تلفها ناحيتها وهي بتشدد في سؤالها من تانى.
"
7	"- يابنتى مالك؟ واقفة متسمرة كده ولا اكنك تمثال؟ ايه اللى حصل فاهمينى.
"
8	"تمتمت لها بصوت واطى واكنها مش مصدقة اللى بتقوله: - مشي وسابنى يا بدور. قاللى براحتك وخرج من غير حتى مايعرف ايه اللى جوايا وتاعبنى.
"
9	"قالت الاَخيرة وشفايفها كانت بترعش من الالم. سقطت على الكنبة اللى خلفها بالظبط. ودموعها بقت سيل نازل على خدودها. قعدت جمبها اختها وهي بتضمها بدرعها من كتفها تهون عليها وتهديها: - بس لو تفهميني زين يابت ابوى على اللى تاعبك. يمكن اساعدك. بس انتى تقصدى مدحت بكلامك ده صح؟ عشان انا حالاً شايفاه راكب عربيته لوحده.
"
10	"كملت نهال الجملة بحرقة: - ايوه يا بدور هو المقصود. هو انا اعرف حد غيره؟ ولا حتى في الدنيا دى كلها. شفت حد غيره؟ لكن هو شاف وحب. والظاهر كده انه مانسيش!
"
11	"مسحت بدور بأبهامها دموع نهال وهي بتسألها بحنان وحيرة في نفس الوقت: - مانسيش ايه بالظبط؟ عشان واضح كده ان المشكلة اللى بينك وبين مدحت فيها واحدة ست؟
"
12	"رفعت عيونها تنظرلها كويس وهي بتهز دماغها. تأكد المعلومة.
"
13	"- طب احكيلي يا نهال وفضفضى. طلع اللى جواكى ياخيتى.
"
14	"همت تتكلم وتقول على اللى تعبها. لكنها انتبهت للاصوات اللى قربت قوى من الباب.
"
15	"ودا كان عاصم اللى داخل البيت وهو لافف دراعه على رقبة حربى بهزار تقيل كعادتهم
"
16	"- هاتلم نفسك وتحترم كبيرك ياض ولا لاه.
"
17	"حربى بصوت مكتوم: - فك دراعك عنى يا عاصم. انا لحد دلوك محترم فرق السن ما بينا.
"
18	"قال عاصم بصوت مرح: - ياراجل. يعنى انت اللى منعك فرق الاربع سنين مابينا. مش مثلاً انى اقوى منك. واطبقك في الطول مرتين؟
"
19	"نيره اللى كانت داخلة خلفهم ندهت على بدور مابين ضحكها: - حوشى جوزك عن خطيبى يامحروسة انتى. وبطلوا افترى انتوا الاتنين على خلق الله.
"
20	"- واخدة بالك يا بدور. مش متحملة على خطيبها.
"
21	"قالها عاصم بضحك وهو بيخاطبها بعد ما رفع راسه ناحيتها. لكنه اتسمر من ضحكتها الباهتة وجمود نهال جمبها. فوراً فك دراعه عن حربى اللى زعق عليه بتمثيل: - انقذت نفسك يا عاصم. عشان دقيقة تانى. وكنت هانفجر واتعصب عليك.
"
22	"تجاهل عاصم هزار حربى اللى جريت عليه نيره تطمن عليه. قرب من زوجته واختها. يسألهم بتوجس: - ايه الحكاية؟ هو انتوا تعبانين ولا حاجة؟ اصل شكلكم مايطمنش.
"
23	"قامت نهال من مكانها تجاوبه بتماسك: - مايطمنش ليه بس؟ مااحنا كويسين اها وزى الفل كمان. عن اذنكم معلش هاغير هدومى.
"
24	"قالتها ومشيت على طول. اثارت الشك بقلب عاصم اكتر. لوح بكفه يسأل بدور بصوت واطى: - في ايه.
"
25	"شدته من دراعه عشان تقرب وجهه منها اكتر وبصوت واطى وشوشته في ودانه.
"
26	"اتنصب في وقفته يرد عليها بذهول
"
27	"- روح لوحده وسابها!
"
28	"الليلة كانت تقريباً انتهت. المنشدين ومعاهم معظم الحاضرين مشيوا وروحوا على بيوتهم. ومافضلش غير اعداد قليلة من افراد العيلة المقربين.
"
29	"نورا كانت واقفة بعيدة شويه عن كنبة جدها في الجنينة. وهي بتتكلم مع معتصم في الفون بصوت مشدود: - وفيها ايه يعنى لما ابات هنا في بيت جدى. هايحصل ايه يعنى؟
"
30	"وصلها صوته المتعصب: - فيها انك عروسة جديدة يامحروسة. وماينفعش تباتى بعيد عن بيت جوزك.
"
31	"- هو انا هبات عند حد غريب؟ دا بيت جدى.
"
32	"المرة دى صوته وصلها بزعيق: - بقولك ايه يابنت الناس. انتى لما استئذنتى تروحى ليلة الذكر مع امك في بيت جدك انا ممانعتش. لكن تيجى دولك وتستهبلى فيها. اهو دا اللى امانع فيه. عليا النعمة يا نورا لو مالميتى نفسك حالاً وجيتى دلوك على طول. ليكون ليا تصرف معاكى. يعرفك بالظبط انا مين؟
"
33	"ردت هي بكل استفزاز: - تقصد ايه بقى بكلامك دا استاذ معتصم؟
"
34	"- اقصد اللى اقصده. انا جولتها كلمة ومش هاتنيها تانى.
"
35	"نهى المكالمة بعد اَخر جملة على طول. سابها تنظر في الفون لحظات مذهولة. قبل ما تلتفت لوالدتها الجالسة جمب جدها ومراقبة بقلق المكالمة من اولها.
"
36	"سألتها بتوتر وهي بتقرب منها: - في ايه يا نورا؟ هو انتى كنتى بتتخانقى ولا ايه بس مع جوزك.
"
37	"نفخت بصوت واضح وهي بتشيح بنظرها للناحية التانية: - اووف. خليه يتفلق بقى. هو انا ناقصاه دا كمان؟
"
38	"خبطت نجلاء بأيدها على صدرها بفزع تقول: - يانهارك اسود يا نورا. هو انتى عايزة تتخربى على نفسك من اولها؟ وتجيبنى انا كمان السبب.
"
39	"- سبب ايه بس ياماما؟ هو انتى ايه دخلك كمان بالموضوع ده اساساً؟
"
40	"- دخلى انى جبتك معايا وخرجتك قال عشان تغيري جو. واديكى اهو بدل ماترفعى راسى. عايزة تكسفينى قدام ابوكى. وتخلى وشى منه في الارض.
"
41	"قرب منهم ياسين يسألهم بتوتر: - في ايه بس مالكم؟ هو انتوا جاين تتعركوا هنا؟ ايه اللى حصل للزعيق دا كله؟
"
42	"جاوبت نجلاء بخوف: - اللى حصل ياجدى. ان المحروسة جوزها بيتصل عليها عشان تروح. وهي بتدلع وتقوله عايزة ابات. هي فاكرة نفسها لساها عيلة صغيرة دى كمان ولا ايه؟
"
43	"- لا ياماما مش عيلة. بس دا عايز يتحكم فيا وبيقولى تيجى حالاً وفي اللحظة. ايييه هو انا خدامة عند جنابه؟
"
44	"نجلاء بقلة حيلة: - شايف ياجدى عاميلها معايا. هاتشلنى. والنعمة هاتشلنى.
"
45	"قال ياسين بحزم: - نورا. امك عندها حق في كلامها. و معتصم برضوا عنده حق. مدام بيقولك روحى دلوك. يبقى تروحى دلوك يابتى. ماتجبيش لامك الكلام والحديت مع ابوكى. انتى عارفاه!
"
46	"نفخت مرة تاتيه تقول بملل: - حاضر ياجدى. انا هاسمع الكلام وامشى دلوقتى. بس دا عشان خاطرك انت.
"
47	"قالت نجلاء بارتياح: - الحمد لله. ربنا يهديكى يابنتى. شوفلنا حد يوصلنا ياجدى الدنيا ليلت.
"
48	"ياسين باعتراض: - وتروحي معاها انتى ليه كمان؟ ماتبيتى معانا.
"
49	"- ماينفعش ياجدى. انا مش عايزة احراج بينك وبين سامح لما يجى الصبح عشان ياخدنى معاه ويروحنى.
"
50	"حرك ياسين دماغه بتفهم وهو بيرد عليها: - ماشى يابتى اللى يريحك. انا مش هاضغط عليكى وهاتفاهم مع امك عشان ماتزعلش هي كمان. اما اروح اشوفلكم عربية توصلكم.
"
51	"- ماهى العربية هناك اهى ياجدى.
"
52	"قالتها نورا وهى بتشاور بدماغها ناحية عربية عاصم اللى كان بيدخل مراته فيها عشان يروحوا على بيتهم!
"
53	"كان بيفتح لها باب العربية وهو مندمج معاها في الكلام عن مشكلة نهال و مدحت.
"
54	"- طب وانتى ماعرفتيش منها ايه اللى مزعلها بالظبط؟
"
55	"- مااحنا ملحقناش نتكلم ولا لحقت هي تفضفض معايا يا عاصم. زى ماانت شايف البيت زحمة وماكنش فيه وقت ننفرد مع بعض. لكن انت معرفتش من مدحت؟
"
56	"قفل باب العربية كويس بعد مادخلت. ولف بعدها الناحية التانية ياخد مكانه عشان يسوق. من غير مايرد عليها. كررت هي السؤال وبحزم: - قول يا عاصم. على اللى قالهولك الدكتور مدحت. انا كده كده هاعرف من نهال بكرة.
"
57	"دور المحرك يقول: - ومدام كده كده هاتعرفى من اختك. لزومها ايه تسأليني بقى؟
"
58	"شدته من دراعه تطالب بغلاسة: - ما انا مش هاقدر استنى لبكرة. قول دلوكتى وخلصنى. اها.
"
59	"- يقول ايه يابت؟ مش تأجلوا هزاركم الماسخ ده لبعدين.
"
60	"ضحكوا الاتنين على دعابة ياسين اللى وصل عندهم فجأة. يكلمهم وهو بيدنوا برأسه من شباك العربية
"
61	"قال عاصم بمرح يرد على دعابته: - ايه ياكبير. عايز تروح معانا ولا ايه؟ تعالى ياباشا البيت مفتوح.
"
62	"- لا ياسيدى متشكرين على كرمك. انا بس عايزك في طلب.
"
63	"- طلب ايه ياجدى؟ انتى تؤمر مش تطلب.
"
64	"- عايزاك ياسيدى توصل نورا وامها على بيت جوزها.
"
65	"قالها ياسين وهو بيشاور بايده ناحيتهم. بلم عاصم من المفاجأه وتلاقئي عينه راحت على بدور. اللى كانت مبلمة اكتر منه.
"
66	"قاعدة بتتقلب على سريرها. والنوم مجافى عيونها. تفكير تفكير تفكير. نفسها بقى ترتاح وروحها تهدى. من الدوامة اللى دخلت فيها دى. بتسأل نفسها. هل هي فعلاً زى ماقال هو. انها كبرت الموضوع من غير داعى. بس دا كلامه! ماهو لازم طبعاً يطلع نفسه مظلوم وانها غلطانة. لازم تضحك في وش الباشا حتى لو قلبها موجوع وتعبانة!
"
67	"- بت يا نهال. انتى يابت.
"
68	"غمضت عيونها وسكنت حركتها بتمثيل النوم. عشان ماترودش على والدتها اللى اقتحمت عليها الغرفة وهي نايمة وعطياها ضهرها دلوقت. شعرت بيها وهي بتقعد جمبها على السرير وفجأة نغزتها على دراعها بحزم: - جومى يابت، وبطلى استهبال. انا عارفة انك صاحية بدليل نور الأوضة المفتوح. جومى اخلصى بقولك.
"
69	"قامت مضطرة واتعدلت في فرشتها ترد بسأم: - ايوه ياامى. عايزة ايه؟
"
70	"قالت نعمات بتفحص في وشها: - ايه اللى حصل بينك وبين جوزك يابت؟ وقالب حالك بالشكل ده؟
"
71	"ردت عليها وهي بتهرب بعيونها: - ماحصلش حاجة ياامى. انا بس انهاردة حكمت رأيي انى ابات هنا في بيت ابويا عشان وحشتونى. فيها حاجة دى؟
"
72	"- مافيهاش حاجة ياعين امك لو انت صادقة. بس انا متأكده ان في سبب لزعلك الكبير ده.
"
73	"- زعل ايه بس ياامى؟
"
74	"مدت نعمات بدمغاها ناحيتها تقول بثقة: - الزعل اللى مخليكى مجطعة نفسك من البكا من ساعة ماجيتى. واوعى تفتكرى ان كدبتك علينا في بيت جدك خالت عليا.
"
75	"- هربت بعيونها من تانى بس المرة دى بصمت. قامت نعمات عن مكانها من السرير وهي بتكمل: - على العموم ياحبيبتى، بكرة هيبان ان كنتى زمقانة وزعلانة ولا صح زى مابتقولى اننا وحشناكى. وهانعرف السبب الحقيقى برضك. اسيبك تنامى
"
76	"- تصبحي على خير.
"
77	"سحبت نفسها من تانى تحت الغطا بعد والدتها ما خرجت وهي بتكلم نفسها: - تعرفي ايه بس ياامى؟ ماخلي اللى في القلب في القلب!
"
78	"الجلسة في العربية كانت كئيبة وصامتة بشكل مريب. عدا بس عن شوية الكلمات القليلة ولا الأسئلة. اللى كانت بتسالها نجلاء ل عاصم ويجاوب عليها هو بردود عادية. بحيث انه مايلفتش نظر الست عن لحرب النظرات الباردة. والمشتعلة حواليه من بدور اللى طابقة على شفايفها وبتنظر بغضب ل نورا في المراية. لدرجة انه كان بيحاول بصعوبة يسيطر على خروج ضحكة منه. كلما لمحها وشاف هيئتها المتحفزة للخناق. عكس نور اللى كانت جالسة بارتياح يغيظ وهي بتبادل النظرة ل بدور في المراية بكل برود. ومن غير مناسبة اتكلمت فجأة: - على فكرة يا عاصم عربيتك حلوة قوى.
"
79	"قال هو باقتضاب وعيونه في الامام ومارحتش عليها نهائى: - توشكرى. دا من زوقك.
"
80	"نقلت عيونها ل بدور وهي بتقوله: - انا كمان عندى عربية. معتصم جابهالى من قبل ماتجوزا. بس بقى مستنية اخد دروس في السواقة واعمل رخصة عشان اسوقها.
"
81	"بدور سابت المراية. والتفت تنظر لها في الخلف بوضوح وقرب وبكل هدوء قالت: - مبروك!
"
82	"وعادت تانى لموقعها من غير ماتزود بكلمة اضافية.
"
83	"ساعتها ماقدرش يمنع ابتسامته. من الظهور امامهم في المراية وهو باصص في طريقه. ومازحش عينه عن السكة.
"
84	"ولما وصلت العربية قدام البيت. معتصم كان واقف في شباك غرفته بيدخن سيجارته. عيونه برقت بذهول وهو شايف بدور حلم عمره اللى اتسرق منه في لحظة. وجمبها في العربية عاصم.
"
85	"اللى خطفها منه. عيونه راحت على اللى نزلوا منها نجلاء اللى بتشكر عاصم بكل زوق وتدعوه للدخول هو ومراته. ومعاها نورا اللى واقفة مسهمة فيه وهي بتنظرله بكل بجاحة. ولا اكنها اتجوزت راجل غطاها بالفلوس وعيشها في نعيم مكانتش تحلم بيه. المفروض هو اللى يحظى بنظرات الإعجاب دى. مش اى حد تانى. وخصوصاً بقى لما يكون الحد ده هو عاصم. عدوه اللدود. بمجرد ذهاب العربية ودخول نورا ووالدتها لداخل البيت. رمى السجارة وداس عليها برجله. وهو بيلتفت وينزل يستقبلهم.
"
1	"فى البيت القديم والمهجور من اهله. كان واقف معتصم وهو بينظر بتركيز ل سامح مستنى رده على الكلام اللى قالوا من دقايق. اما سامح بقى فكان بيبادلوا النظرات وهو في دنيا تانيه. مش عارف هايتصرف ازاى؟
"
2	"- ها ياعم سامح. ايه رأيك؟
"
3	"مال بدماغه وهو بيفكر يقول: - مش عارف اقولك ايه؟ اصل المبلغ اللي انت طالبوا كبير قوى...
"
4	"- مش انا اللى طالب ياعم سامح. دا الشيخ مدبولى.
"
5	"قالها معتصم بمقاطعه فرد عليه سامح بسرعه: - يابنى والله عارف انه الشيخ مدبولى. بس عمنا الشيخ دا بقى مايقدرش ينزل المبلغ شوية؟
"
6	"هز راسه بنفى: - لا طبعاً دا عمره ما تنازل ورجع في اى كلمة قالها. دا راجل واصل ومش محتاج. احنا اللى محتاجينوا عشان كده لازم ننفذ اومره!
"
7	"اتنهد بتعب وهو بيتحرك من مكانه وعلى كرسى خشب قديم جلس يخرج سيجارة من جيب القميص وبعد ماولعها ونفخ منها نفسين قال: - طب اعمل ايه انا بقى وانا ممعايش ربع المبلغ ده؟
"
8	"طب ماتقترح عليه يستنى بعد الكنز مايخرج وياخد نصيبه...
"
9	"معتصم بمقاطعه مرة تانيه.
"
10	"- لاااا ياعم سامح الكلام ده اياك تغلط بيه جدامه. الكنز دا من نصيبك انت عشان هايطلع من ارض بيتك وانا هاخد نصيبى عشان هاشاركك. لكن اى حد تانى سوا كان الشيخ مدبولى او العمال اللى هايحفروا في في البيت. ملهومش غير أجرتهم وبس. دا انت باينك طيب جوى ياعم سامح.
"
11	"قال الاخيره بتمثيل والتانى باينه صدق لما رد عليه: - عندك حق يابنى. وانا ايه اللى مضيعنى غير طيبتى. بس انت شاطر يامعتصم عشان فوقتنى.
"
12	"معتصم بتفاخر: - انا متودك في الشغلانه زين ياعم سامح. المهم انت هاتتصرف ازاى؟
"
13	"خبط سامح بكفه ايده على رجله بقلة حيلة: - والله ما انا عارف اعمل ايه؟ بصراحه انا احتار دليلى ومعنديش مقدرة للفلوس دى كلها.
"
14	"- ماتحتارش ياعم سامح. انا رجبتى سداده.
"
15	"قالها معتصم وهو بيشاور بايده على رقبته والتانى سأل: - تقصد ايه يامعتصم؟
"
16	"ابتسم بزهو: - يعنى انا اللى هاحاسب الشيخ مدبولى والعمال واتكفل بكل المصاريف لحد اما يطلع الكنز.
"
17	"برق سامح عيونه بزهول: - هو انت تقدر تشيل المبلغ دا كله لوحدك.
"
18	"ابتسم بمكر
"
19	"- مش بقولك طيب ياعم سامح! بجولك شغال في الشغله دى من زمان. يعنى معايا وكتير جوى كمان. المهم دلوك انت كلمت الجماعه عن موضوع الخطوبه؟
"
20	"ابتسامه عريضه ظهرت على وشه قبل ما يقول: - كلمتهم يابنى. حتى ياسين نفسه قولتهالوا بالمفتشر كده وعلى بلاطه
"
21	"- وكان ايه رده؟
"
22	"ضحك سامح بصوت عالى: - يقول اللى يقولوا اللى يقولوا. دى بنتى وانا حر فيها وماحدش له عندى حاجه ولا اعتراض على اللى بقولوا ولا حتى امها!
"
23	"- كان جالس على مكتبه وهو بينظر لها بغيظ وهي بتتقدم بخطواتها داخل الوكله بدلع.
"
24	"وجه كلامه ليها بغضب مكتوم: - انا مش منبه عليكى ماتخطيش الوكاله دى. خبر ايه طب حتى اخزى من الرجاله دى اللى مالية الدنيا بره.
"
25	"وبغضب متصنع: - الله يسامحك ياعاصم. تانى برضوا بتكسفنى ومش مقدر انى غريبه ومعرفش في عادات البلد.
"
26	"خبط على مكتبه بعصبيه وهو بياخد نفس طويل يهدى بيه نفسه.
"
27	"- طب انت عايزه ايه دلوك يابنت الناس؟
"
28	"مطت شفايفها قبل ما ترد: - انا مش عايزه حاجه منك؟ انا طالبه خالى سالم استشيره في حاجه تُخصنى.
"
29	"رفع حواجبه بدهشه: - حاجه تُخصك! على العموم ابويا مش جاعد عشان تستشيريه في اللى يخصك.
"
30	"- ياخساره. طيب انا ماشيه بقى مدام هو مش موجود. بس والنبى ياعاصم لما يجى عمى سالم. متنساش تقولوا ان نورا كانت جايه تاخد رايك في عريس متقدملها هنا من البلد.
"
31	"ابتسم يرد عليها بسخريه: - حاضر. من عنيا هاجولوا عايزه حاجه تانيه؟
"
32	"ابتسمت هي كمان ترد بنفس السخريه: - قولوا ان اسمه معتصم ابن العمده هاشم.
"
33	"خبط بقوه على المكتب وهو بينهض عن كرسيه بغضب.
"
34	"- انتى بتجولى ايه يابت؟
"
35	"ردت عليه بغضب متصنع: - بنت! الله يسامحك ياعاصم انا مش هارد عليك.
"
36	"نظرت عيونه ازدادت حده وبشرته البرونزيه قلبت لسواد من فرط غضبه منها: - انتى عايزه ايه بالظبط؟
"
37	"كان هاين عليها تقولها بعلو حسها انا عايزاك انت؟ ولكنها تمالكت نفسها فردت عليه متصنعة البرود.
"
38	"- ما انا قولتلك اهو. ياريت بقى تبلغ خالى سالم بكلامى ده عن اذنك!
"
39	"بعد ما خرجت مقدرش عاصم يقعد مكانه. لم مفاتيحه وفونه وخرج هو كمان على الفور
"
40	"نوها كانت شايطه من الغضب وهي بتشتكي ل نهال من تصرف ابن عمها الغبي والغير مسؤل. عديم الحيا والادب.
"
41	"- ماخلاص بجى يانوها؟ انتى مشبعتيش شتيمه فيه.
"
42	"دا اللى قالتوا نهال بعصبيه عشان توقف سيل الشتايم. فسكتت نوها شويه تاخد نفسها وبعدها تابعت.
"
43	"- ياعنى انتى عاجبك تصرف ابن عمك ده يانهال؟
"
44	"ردت عليها نهال ببساطه وهي بتتبادل مع بثينه نظرات التسليه: - يعنى وهو عمل ايه؟ الراجل طالبك في الحلال وعايز يعرف رأيك. فيها ايه دى؟
"
45	"شهقت مبرقه عيونها: - فيها ايه؟ دى اسمها جلة ادب ياماما!
"
46	"انفجرت نهال وبثينه من الضحك على جملتها فعصبوها اكتر
"
47	"- والنعمه لو ما بطلتوا ضحك هامشي واسيبكم.
"
48	"بثينه وهي بتحاول تمسك ضحكتها شويه: - خلاص متزعليش احنا بنهزر معاكى.
"
49	"حاولت نوها ترد عليها لكن مع ضحك نهال اللى مامبيوقفش مقدرتش تمسك نفسها: - طب انا جايمه يانهال وكملى انتى ضحك براحتك بس!
"
50	"قالتها ونهضت عن الكرسى بعصبيه فمسكتها نهال توقفها.
"
51	"- ههههه معلش هههه انا اسفه ههههه.
"
52	"- طب والله لا انا ماشيه.
"
53	"قالتها وهي بتنفض ايد نهال ومشيت من قدامهم بعصبيه. قامت بثينه وراها وحتى نهال قامت كمان تحصلها وهي مازلت بتضحك.
"
54	"خرجت نجلاء من غرفتها بتردد وهي بتلف حجابها تقول: - انا خايفه لابوك يزعقلى يا وائل.
"
55	"رد عليها وائل متعصب
"
56	"- يووووه ياماما. هو احنا هانعيد ونزيد في الكلام تانى.
"
57	"- انت كمان بتزعقلى يا وائل!
"
58	"قالتها بعتب فنفخ وائل في سره يستغفر ربنا: - معلش ياماما متزعليش منى.
"
59	"اتدخلت صباح اللى كانت بتسبح بسبحتها
"
60	"- يابت متبجيش خايبه. احنا رايحين للبنت العيانه يعنى واجب علينا. دا احنا رايحين نشوفها هو احنا هانخطب صح.
"
61	"وائل بتصميم: - ان شاء الله هانخطبها بجد ياستى وعن قريب اوى باذن الله.
"
62	"رفعت صباح ايديها للسما تدعى: ان شالله ياولدى ربنا يسمع منى يارب وانا متوضيه دلوك وطاهره.
"
63	"نجلاء كمان
"
64	"- يارب يهديك ياسامح يارب.
"
65	"معتصم كان راجع بعربيته بعد ما خلص اتفاقوا مع سامح. فلمحها وهي ماشيه وجايه عليه من بعيد على طريق بيت والدها. بطئ سرعة العربيه عشان يشوفها كويس ويتأكد منها. مكنش مصدق عينه انه شايفها بعد المدة الطويله دى انها هي اللى قدامه. وهو اللى طول عمره شايفها جميلة زاد جمالها اضعاف. وقف بعربيته في نص الطريق. كان هاين عليه ينزل من العربيه ويتصدرلها او حتى يكلمها زى زمان قبل ما تضيع منه وتروح لغيره. لكنه افتكر ان رقبته هاتطير فيها لو حصل. كان بينظر لها بحده وهي ماشيه على طول في طريقها ولكنها انتبهت لما قربت من العربيه في طريقها وشافت نظرتُه ليها. سرعت بخطوات رجلها عشان توصل بيت والدها. وبس اتخطت العربيه قلبها اطمن شويه لكنها كملت على نفس السرعه. اما هو فكان حاسس بانه مشلول لانه ماقدرش يفتح باب العربيه ويوفقها. ضرب بايده على عجلة القياده بقوة وهو بيجز على اسنانه.
"
66	"- الحلاوة دى كلها في يدك ياعاصم ال، بعد ماكانت هاتبجى من نصيبى.
"
67	"وصلت بدور عند بيت والدها ويدوبك اختها فتحت الباب. دخلت بسرعه وعلى اقرب كنبه اترمت عليها تاخد نفسها كويس.
"
68	"خرجت لها نيره من المطبخ وشافتها كده: - مالك يابدور بتنهتى كده ليه؟ هو انت جاية بتجرى يابت؟
"
69	"شاورت لها بايدها عشان تجيبلها كوباية مايه وهي لسه صدرها طالع نازل من تنفُسها بسرعه.
"
70	"راحت بسرعه نيره جابت لها الكوبايه. جلست جمبها عالكنبه بعد ماناولتها الكوبايه تشرب منها. ودى بعد ماشربت كويس: - شوفت معتصم يانيره وانا جايه هنا عالبيت!
"
71	"عقدت نيره حواجبها تسألها بدهشة: - وافرضى يعنى شوفتيه! دا يخليكى جايه تنهتى كده ياخايبه.
"
72	"نظرت لها بدور بعتب: - ماتعيبيش عليا يا نيره بصراحه انا خوفت منه. عشان كده سرعت بخطوتى هنا.
"
73	"نيره وهي بتعدل قعدتها عالكنبه: - وانتى تخافى ليه منه؟ دا ما يجرؤش حتى يبصلك انتى نسيتى اللى حصل!
"
74	"- لا منسيتش يا نيره بس انا شوفت نظرة عينه ليا
"
75	". جلبى رجف من الخوف.
"
76	"ضحكت نيره تقول: - وزعلانه لما اجولك خايبه! يابت دا انتى متجوزه عاصم دا لو نفخوا بس هايطيره.
"
77	"قاطعتها بدور وهي رافعه كفها: - الله اكبر. الله اكبر عليكى ياختى.
"
78	"شهقت نيره: - بتكبرى في وشى يابدور. خايفه عليه لاحسده!
"
79	"بدور وهي لسه رافعه كفها وبتقرا المعوذتين: - وماخافش ليه ياختى؟ انا عندى اغلى منه.
"
80	"همت ترد عليها نيره لكن خروج نعمات وهي بتزعق وقفها: - بتعملى ايه يانيره؟ وانا بجالى ساعه بنده عليكى.؟ اه. انتى اتلميتى عالمحروسه التانيه!
"
81	"قالت الاخيره في اشارة لبدور اللى ضحكت لوالدتها: - مساء الخير ياما. سلامك وراكى ولا جدامك.
"
82	"ردت نعمات بابتسامه: - مساء النور ياعين امك. عاملة ايه يابت وايه اخبار جوزك؟
"
83	"بدور بابتسامه اكبر: - كويس ياما وبيسلم عليكى كمان. المهم انتو بتعملوا ايه في المطبخ جوا.
"
84	"نعمات وهي بترجع للمطبخ تانى: - خلى المحروسه اللى جمبك تجولك. وتعالوا حاصلونى بسرعه.
"
85	"بدور شاورت ل نيره تسالها والتانيه نهضت من مكانها ترد عليها: - اصلها بتعلمنى جوا كيف اعمل حلويات. ما انت عارفه امى ملهاش مرارة.
"
86	"قامت بدور تكمل على كلامها: - شاطره. عشان مايعيبش عليكى حربى بعد ما يتجوزك.
"
87	"شهقت نيره وهما داخلين المطبخ: - يقدر!
"
88	"ضحكت بدور ترد عليها: - دا يجدر ويجدر ويجدر!
"
89	"نسمه كانت نايمه على فرشتها ووالدتها رضوانه جمبها على طرف السرير. ونجلاء وصباح قاعدين على كنبة قريبه منها.
"
90	"- حمد لله اللى جومك بالسلامه ونجاكى.
"
91	"نسمه بصوت ضعيف.
"
92	"- الله يخليكى ياخالتى صباح تسلميلي يارب.
"
93	"رضوانه وهي بتعبر بأيدها: - اسكتي يايختى دا انا اول اما جلولى بتك وجعت من عالسلم. طلعت اجرى زى المجنونه خوفت للعيل يروح فيها ولا تتاذى هي كمان.
"
94	"- الحمد لله ان ربنا نجاها. دا انا وائل حكالى ان الدكتوره تعبت معاها اوى
"
95	"قالتها نجلاء وكان الرد من رضوانه ابتسامه كبيره وهي بترد عليها: -اسم النبى حارسه ويخليه لشبابه. دا تعب معانا في مشاوير الوحده جوى ربنا يفرحك بيه ياحبيبتى.
"
96	"صباح ونجلاء مع بعض: - ياااارب.
"
97	"خبط الباب بخفه فاللتفت الجميع على نسمه وهي داخله بالعصير. قربت منهم تضايفهم واول واحده كانت صباح اللى ابتسمت لها وسألتها بأسلوبها: - تاعبه نفسك ليه يابنتى؟ هو انتى جريبتهم.
"
98	"ردت رضوانه من مكانها: - جريبة مين ياصباح؟ دى نسمه اخت عبد الرحيم
"
99	"صباح بلهفه مسكت الصنيه كلها من البنت ووضعتها على طاولة صغيره جمبهم. اندهشت نسمه جداً من تصرفها وقبل ماتستوعب كويس لقت صباح بتشدها وتبوس في خدودها وتخضنها.
"
100	"- بسم الله ماشاء الله عليكى يابنيتى. دا انت زى الجمر!
"
101	"وفى البيت الكبير. رجع ياسين من بره ينادي على اهل البيت: - ياصباح، يانجلاء ياوائل.
"
102	"ردت عليه نورا اللى كانت بتتفرج على التليفزيون
"
103	"- امى وستى صباح راحوا للبنت اللى اسمها نسمه دى التعبانة ووائل راح معاهم يوصلهم.
"
104	"اللتفت ياسين ينظر كويس لها. لقاها بتاكل في الفشار وهي بتتفرج عالمسلسل ولا هاممها حاجه. فسألها بسخريه: - ها ياروح جدك عرفتى ولا لسه؟
"
105	"عقدت حواجبها تفهم: - عرفت ايه ياجدى؟
"
106	"زعق فيها بصوت عالى: - انتى مش جولتى مش عارفه تردى و تجولى راى في موضوع معتصم يابنت.
"
107	"نهضت من مكانها ترد على جدها بخوف: - ماهو انا لسه بافكر ياجدى.
"
108	"رفع عصايتوا عليها: - تقكرى في ايه يابت ال...
"
109	"صرخت وهي بتجرى قدامه: - جرا ايه ياجدى انت هاتعملها بجد ولا ايه؟
"
110	"ياسين وهو رافع عصايته: - دا انا هاكسرك النهارده يابت ال...
"
1	"انك تقلل من اللى قدامك. بالتكبر والاستعلاء عليه دا الغباء بعينه.
"
2	"كانت قاعدة وفاردة ظهرها على الكرسى اللى قباله. بتشرب في مج القهوة اللى بين أيدها ضامة رجليها الاتنين على ناحية واحدة بميل. وهي شاعرة بنظراته الوقحة عليها وكأنها بتستفزه او تتحداه. بس نظرته ليها كانت بتعكس غير اللى هي مفكراه خالص.
"
3	"معتصم وهو قاعد قدامها. ساند بكوعه على طرف كرسى الصالون ومريح خده على قبضة ايده بابتسامة غامضة: - شكلك بتحبى البيجامات دى جوى وخصوصاً النوع ده.
"
4	"جاوبت وهي بترفع كتفها بلامبالاة: - عادى يعنى مش لازم اكون بحبها. دى حاجة لابساها كده في البيت وخلاص.
"
5	"بنظرة شاملة عليها من فوق لتحت وصوت متمهل: - كده وخلاص. على العموم هي مش حلوة للدرجة بس لايجة عليكى زين جوى.
"
6	"كرمشت وشها بضيق وهي بترد عليه: - طيب هو انت ماينفعش تتكلم من غير نظراتك المستفزة دى؟
"
7	"ابتسامة خرجت بسخرية: - ليه ياعنى؟ هو انتى بتتكسفى؟
"
8	"فتحت بقها باستنكار من تلميحه الفج: - ولا فرضنا انى بتكسف؟ هاتكسف منك انت؟
"
9	"المرة دى خرجت منه ضحكة غريبة
"
10	"- وما تتكسفيش منى ليه؟ مش راجل مثلاً؟
"
11	"زاحت عيونها عنه بعدم اكتراث وماشافتش اللى بان في عيونه ساعتها.
"
12	"- منور يابنى؟
"
13	"قالتها نجلاء وهي بتقدم العصير تضايفه. ابتسم لها هو بنفس البرود: - دا نورك ياحماتى. مكانش ليه لزوم التعب ده؟
"
14	"نجلاء وهي بتقعد عالكنبة جمب بنتها: - على ايه بس يابنى دا عصير حتى. هو انا جهزتلك اكل يعنى!
"
15	"هز دماغه بمكر وهو بيتناول الكوباية: - اه ياحماتى ياما نفسى ادوق اكلك واكل حاجة ترم عضمى. اكيد هايطلع زين واحسن من خربيط المدعوج جبيصى ولا المرة اللى جايبها للطبيخ. دا انا معدتى نشفت من العك بتاعهم.
"
16	"نجلاء فركت في أيديها بتوتر من تلميحه الخبيث برغبته في الاكل من ايدها. وهي اساساً بتعد الوقت عشان يخرج.
"
17	"- المرة الجاية يابنى ان شاء الله. لما يكون عمك سامح موجود.
"
18	"رفع عينه من على كوباية العصير وهو بيرد عليها بصوت واطى: - خسارة ياحماتى. يا ما كان نفسى اكل عندك النهاردة.
"
19	"هزت دماغها وهي بتحاول تدارى توفرها: - تتعوض يابنى اكيد والايام جاية كتير ان شاء الله.
"
20	"عينه راحت على نورا وهو بيتكلم: - انا سمعت صحيح ان خطوبة وائل بكرة على بنت بدرى.
"
21	"عقدت حواجبها تستفسر: - بنت بدرى مين؟ انت تقصد هدير اخت عبد الرحيم؟
"
22	"لاحظ نورا اللى اتعدلت وركزت معاه: - ايوه هي اخت عبد الرحيم. الا انتى صحيح. مروحتيش معاهم ليه النهاردة تنجى الشبكة؟
"
23	"نجلاء سكتت والحزن بان على قسمات وشها. ردت عليه نورا بسؤال: - يعنى انت عايز تفهمني. انك متعرفش معارضة بابا ورفضه للجوازة دى خالص؟
"
24	"رد عليها ببرائه: - لاه معرفش يا نورة وهاعرف منين ياعنى؟
"
25	"نجلاء وبنتها نظروا لبعض بتشكك من كلامه فتابع هو: - بس عالعموم انا ممكن اكلم عم سامح عشان يوافق عالجواز او حتى تحضروا انتوا فرح وائل وخطوبته.
"
26	"نورا كان رد فعلها نظرة متشككة و نجلاء اتحفزت مكانها بأمل جواها: - صحيح يا معتصم؟ انت ممكن تقنع سامح بالمشوار ده
"
27	"رد بطيبة وتاثر: - عشان خاطرك ياحماتى انتى و نورا ححاول!
"
28	"فى اليوم التالى.
"
29	"الاستعدادات للفرح عند بيت عبد الرحيم كانت على اشدها. الصوان اتنصب في الشارع الواسع المقابل للبيت والكوشه اتجهزت فيه. والعروسة راحت الكوافير عشان تظبط نفسها وتبقى اميرة في ليلتها.
"
30	"وفى البيت الكبير. الرجالة والستات تبع العريس كان بيتجمعوا من العصر عشان لما يدخل العريس. يدخل بعزوته. الرجالة كانوا في المندرة مع ياسين والستات كانوا في الصالة الكبيرة مع صباح.
"
31	"دخل حربى البيت وهو بيزغرط بصوت عالى. قلب الصالة الكبيرة كلها ضحك من الستات.
"
32	"- مبروك ياعمتى صباح لواض بتك وربنا يتمم على خير.
"
33	"صباح وهي بتحاول تمسك ضحكتها: - مبروك ليك ياحبيبى. عقبال فرحتك انت الكبيرة.
"
34	"رفع ايديه الاتنين لفوق وعيونه على نيرة اللى بتضحك مع الجمع.
"
35	"- يارب قرب اليوم دا يارب. ادعيلى والنبى ياعمتى ادعى.
"
36	"سميحة وهي بتضحك ومندهشة: - واه يا حربى دا انت بجيت بلوة ياجزين.
"
37	"هدية وهو بتكبر وتخمس عليه وهو داخل: - الله اكبر عليك ياعين امك. شالله يحرسك يارب من العين والحسد واى حاجة عفشة.
"
38	"هب في والدته بهزار وصوت عالى: - خلاص ياام حربى مش كده. الكبير والتهليل النهاردة لازم يبجى عالعريس. صح هو لبس بدلته ولا لسة.
"
39	"قال الاَخيرة بأشارة لعمته صباح اللى ردت عليه وهي بتشاور بايدها: - اطلعله فوج ياحبيبى وشوفه. هتلاجى رائف معاه كمان. وياريت تستعجله عشان نلحج نجيب العروسة من الكوافير.
"
40	"بصوته العالى قبل مايطلع السلم جرى: - عنيا ياعمتى هاخليه ينزل على طول. منورة يا نيرة!
"
41	"موجة الضحك انطلقت من تانى والنظرات بقت على نيره اللى ماكنتش قاردة تسيطر على ضحكتها وهي بتدارى الضحكة بكفها من العيون اللى اتركزت عليها.
"
42	"وفى غرفة العريس اللى اقتحمها عليه حربى بصوت مرح: - عامل ايه ياعريس؟ مبروك ياغالى.
"
43	"ساب المراية وهو لابس القميص الابيص عالبنطلون الاسود. وقرب منه يحضنه ويسلم عليه بضحكة وسعادة: - حبيبى يا حربى. عقبال يارب ليلتك الكبيرة.
"
44	"الحضن الاخوى استمر للحظات. قبل ما يرجع وائل للمراية تانى يكمل لبس جاكت البدلة ويسرح شعره.
"
45	"اتفاجأ حربى ب رائف اللى قاعد على طرف السرير مكشر ومكتف ايديه.
"
46	"قعد جمبه وخبطه بايده على رجله: - ايه ياعم رائف جاعد كده ومحدش سامعلك حس. مش بعاده يعنى!
"
47	"لوح بايده يرد من غير نفس: - سيبنى في حالى والنبى يا حربى. انا فيا اللى مكفينى ومش ناجص.
"
48	"وائل وهو بينظر لهم في انعكاسهم في المراية: - سيبوا يا حربى اصله زعلان ونفسه يخطب. والظروف معاكسة معاه.
"
49	"حربى بابتسامة عريضة: - خبر ايه يا رائف ياواض عمى؟ وشايل في نفسك كده ليه؟ دا انت ياراجل لسه مخلصتش سنتك الاخيرة ولا اتخرجت حتى؟
"
50	"رائف بتصميم: - اديك جولت سنتى الاَخيره. ياعنى كلها كام شهر وابجى مهندس محترم. ليه بجى ماحدش راضى يوجف جمبى عشان اخطب البت اللى جلبى اتعلج بيها؟
"
51	"وائل قعد جمبه من الناحية التانية يرد عليه بابتسامة رزينه: - شوف ياعم رائف. نصيحة من واحد حب وفقد الامل وربنا رضاه في الاَخر. خلى عشمك في ربنا كبير. وان شاء الله تحقق مرادك. ماشى ياعم.
"
52	"رفع راسه بابتسامة شقت طريقها في وشه بعد تكشيرة. فتابع وائل بحماس وهو بينظر للاتنين: - ماتياللا ياعم انتوا وهو. عايز اجيب البنية من الكوافير عشان افرح بقى.
"
53	"وعند عاصم اللى كان واقف بيعدل الشملة على الجلابية الجديدة. اللتفت ل بدور ياخد رايها: - ايه رايك يا بدور في الجلابية. لايقة عليا.
"
54	"كانت هاين عليها تقوله. انت اى حاجة بتليق عليك. لكن كبريائها منعها فردت بتقل: - زينة الجلابية.
"
55	"ردد وراها: - زينة الجلابية!، ماشى يا بدور. المهم انتى عايزه حاجة قبل ما امشى.
"
56	"زمت شفايفها شوية قبل ما تتكلم بصوت واطى: - طب خلى بالك من الحصان عشان المنطقة هناك غريبة عليه.
"
57	"بابتسامة رضا شملت وشه كله وهو بيقرب ويقعد جمبها عالسرير: - وحشنى كلامك الحلو دا يا بدر البدور.
"
58	"زاحت عيونها وهي بتكلمه بتقل.
"
59	"- دا كلام عادى يعنى. اى واحدة بتقولوا لجوزها.
"
60	"- ماشى يا بدور. وانا جابل بكلامك حتى لو كان عادى. والله لولا انى خايف ل وائل يزعل عشان مشدد عليا في حكاية الحصان. ماكنت اتحركت ولا سيبتك.
"
61	"نظرتله بطرف عيونها وهي ساكته. فطبع على خدها بوسة قبل مايقوم من مكانه عالسرير: - سلام ياقلبى ومش هاتأخر عليكى.
"
62	"مدحت وهو قاعد على كنبة المدخل ولابس بدله من غير كرافت. بيبص في ساعته مستنى خروجها: - ياللا ياهانم. الفرح هايخلص على ماتخلصى لبس.
"
63	"خرجت نهال من غرفتها وهي جاهزه ولابسة فستان يليق بالمناسبة ومكياج خفيف يبرز جمالها وبصوت مرح: - انا جاهزه وخلصت ياباشا.
"
64	"رد عليها وهو بيميل برقبته للخلف: - اخيراً خلصتى يابرنسيسه.
"
65	"بابتسامة متكلفة: - حلوة برنسيسة دى و لايجة عليا. ياللا بينا ياجوز البرنسيسة.
"
66	"قالت الاخيره وهي بتلف ايدها على دراعه. لكنه رفض يتحرك قبل مايحذرها: - اعملى حسابك. هاتخلص الليلة وهمنشى على طول. يعنى تنسى انك تعملى معايا اى حركة من حركاتك. انا ارجع شغلى وانتى ترجعى لدراستك.
"
67	"ردت عليه ما بين سنانها: - حاضر.
"
68	"مشيوا خطوتين وبعدها وقف فجأة وكأنه افتكر حاجة: - صحيح بمناسبة الدراسة. انا ليه بطلت ما اشوفك بتذاكري خالص؟
"
69	"ردت ببعض الارتباك: - لا ما انا بذاكر في الفون عادى والبنات بيبعتوا كل جديد في المحاضرات.
"
70	"اقتنع بكلامها واتحركوا يمشوا مع بعض فسألته بعتب: - بس انت مجولتليش ايه رأيك في اللى انا لبساه؟
"
71	"جاوبها بابتسامة صادقة: - طبعاً جميلة وزى الجمر. انتى اساساً في أى حاجة بتلبسيها عسل.
"
72	"ابتسمت بسعادة وهي بتدفن وشها في كتفه.
"
73	"-اممم اخجلتم تواضعنا يادكتور.
"
74	"فى الفرح.
"
75	"الليلة تمت زى ماكان مخطط لها وائل بالظبط. صوان كبير وبيضم العيلتين والجيران والقرايب. وهما بيرقصوا على انغام ال دى جي وساحة واسعة لرقص الحصان. اللى افتتحها الاول عاصم وبعديه وائل كمان بس بحذر. رضوانة وبنتها نسمة و منى اخت العروسة كانوا بيرحبوا بالجميع وخصوصاً اهل العريس.
"
76	"راضية وهي بتوجه كلامها ل نسمة: - وانتى عامله ايه دلوكت يابتى؟ رايجة كده وحملك ماشى طبيعى؟
"
77	"نسمة بابتسامة بشوشة: - رايجة ياخالتى والحمد لله. انا كنت فين وبجيت فين؟
"
78	"نعمات وهي بتضحك ل نسمة: - نهار ما يخلصك بالسلامة ان شاءالله يابتى. وعقبال بدور كمان. دا انا سايباها على عينى والله.
"
79	"راضيه وهي بتطبطب عليها: - معلش ياحبيبتى. بكره تجوملك بالف سلامة، ياما دجت عالراس طبول وكله بيعدى.
"
80	"طبت عليهم فجأة هدية وهي العرق مغرق وشها: - خبر ايه يامرة انتى وهى. انتوا هاتفضولوا هنا جاعدين كده من غير حركة. مش تجوموا تهيصوا مع البنته اللى مهيصين هناك.
"
81	"نظروا كلهم ناحية ماشاورت. لقوا نهال والبنات اصحابها واصحاب هدير ومعاهم صباح واخدين مكان مدارى عن عيون الرجالة ومولعينها رقص.
"
82	"سميحة وهي بتشاور بايدها: - واه يا هدية. هو احنا فينا حيل زى البنتة دى ولا حتى رجلينا تتحمل الوجفة عشان نرقص كمان.
"
83	"منى اخت العروسة قامت من مكانها: - انا جايمة معاكى ياخالة هدية. دى عمتى صباح عاملة عمايلها هناك.
"
84	"نسمة بتشجيع: - ايوه يا منى وليعها كمان بزغوطة عالية.
"
85	"نعمات بمرح: - حمد لله انا بنتى نهال ساده عنى وجايمة بالواجب
"
86	"راضيه وعيونها عالبنات: - اسم النبى حارسها مرة ولدى فريحية وتحب الفرح. زى عمتها صباح. مش زيي بنتى الخايبة نيره اللى شغاله تهبش وخلاص وسطيهم.
"
87	"راضية بضحكة نادرة: - واه يا راضيه ضحكتيني. ما البنيه زينه اها بتعيبى ليه عليها؟ بس صراحة هو اللى يشوف صباح دلوك يستعجب عليها وهي وسط البنته الصغيرين والفرحة خلتها رجعت واكنها عيلة وسطيهم. و لا هدية كمان اكتر منها. والنبى الفرحة حلوة.
"
88	"وعند العرسان في الكوشه
"
89	"العروسة كانت لابسة فستان سماوي و ميكاجها على ملامحها المسمسمة مع غمازتها كانت مبهرة.
"
90	"وائل وهو بيميل عليها عشان تسمع: - انا قولتلك النهاردة انك جميلة قوى.
"
91	"ضحكت بكسوف وهي بتدارى ضحكتها بقبضة ايديها: - بصراحة قولتهالى كتير جوى.
"
92	"قرب منها تانى: - خلاص اعملى حسابك انى مش هابطل اقولها خالص النهاردة. دا انت ماصدقت لقيتك يا هدير.
"
93	"رفعت عيونها المكسوفة بتساؤل: لقت نظرتها فجاوبها بسرعة: - شوفى ياستى. الحكاية طويلة وانا هاحكيها بعدين. بس المهم دلوقتى: - انتى ايه اللى خلاكى توافقي بيا وترفضى قريبك اللى كان متقدم معايا؟
"
94	"ابتسمت بغمازتها وهي منزلة عيونها بخجل.
"
95	"قرب منها بسعادة: - ايه بتقولى مش سامع؟
"
96	"هزت بكتفها وابتسامتها بقت لضحك مكتوم وهو بيكرر تانى.
"
97	"- يابنتى بتقولى ايه مش سامع.
"
98	"- ماخلاص عاد واه.
"
99	"قالتها بضحكة وحركة جريئة. قبل ما تنزل عيونها تانى وتعود لكسوفها اللى كان بيجننه اكتر منها.
"
100	"- اه يانى منك ومن غمازاتك دى ااه. ايه ده؟
"
101	"خرجت منه الاَخيرة من غير ما يدرى لما شاف والدته اللى جاية والفرحة مش سايعاها. وجمبها اخته بلبس ضيق ومكياج صارخ لفت كل عيون الشباب والستات نحوها. وجمبها كان داخل معتصم ببدلة سودة وشيك. وهما بيدخلوا وسط الحشد وبيتقدموا بخطواتهم نحو الكوشة عليه. فضل مسبهل في انتظارهم.
"
102	"اول واحدة وصلت كانت نجلاء اترمت في حضنه: - حبيب قلبى يابنى الغالى. الف مبروك
"
103	"ساعتها بس شعر بالفرحة بوصول والدته: - الله يبارك فيكى ياامى. ايه المفجاة الحلوة دى؟
"
104	"خرجت من حضنه وهي بتبوسه في خدوده: - الحمد لله انى شوفتك عريس ياحبيبى. وعروستك زى القمر.
"
105	"قالتها وهي بتقرب من هدير تحضنها هي كمان.
"
106	"ساعتها على طول وصلت اخته بصوت مرح
"
107	"- انا جيت الفرح ياأحلى عريس.
"
108	"قالتها وهي بتحضنه وهو كان واقف متخشب. مش عارف يتصرف ازاى معاها. فرد بصوت مرتبك ما بين اسنانه: - اهلا يانورا. الله يبارك فيكى. انتوا جيتوا ازاى.
"
109	"- انا اللى جبتهم ياعريس.
"
110	"قالها معتصم اللى ظهر من العدم وهو بيشده بقوة ويحضنه: - الف مبروك يا ابو نسب. دا انا مبجاش ابن أصول لو عديت فرحك من غير ما اجيلك.
"
111	"رد بصوت خارج بصعوبة: - الله يبارك فيك. متشكر اوى.
"
1	"تعافر وتتعب عشان توصل للى بتتمناه. ولما تقرب من الوصول تلاقى فرحتك ناقصة وانت حاطط ايدك على قلبك ونفسك تتم وتكمل.
"
2	"دا كان احساس وائل وهو جالس امام عبد الرحيم في بيته يطلب ايدها رسمى. بس اللى كان مقوى قلبه وجود ياسين ومعاه ابنه الكبير سالم ينوبوا عن اهله اللى ماجوش معاه. ودى حاجة اكيد هاتقلق اهل العروسة.
"
3	"ياسين وهو بيتكلم بثقة: - ها يا عبد الرحيم ياولدى. انا جولتلك على اللى فيها من الاول عشان تبجى كل حاجة على نور
"
4	"عبد الرحيم بتشتت: - ماشى ياعم ياسين. انت كلامك على راسى طبعاً وانا اتشرف بيكم. بس يعنى لامؤاخذه في دى السؤال. هو عم سامح اللى هو والد وائل ايه سبب رفضه لينا؟
"
5	"وائل بلع ريقه بتوتر واحراج وهو بينظر ل ياسين عشان ينقذه كالعادة. لكنه اتفاجأ لما لاقى الاجابة خرجت من ناحية سالم.
"
6	"- هو مش رافض نسبك ياولدى. هو الحكاية بس انها جات معاه كده عنٌد مع ولده. عشان وائل كان معارض في خطوبة إخته من معتصم وواجفله فيها.
"
7	"عبد الرحيم تنح لدقايق وهو ُبقه مفتوح وعيونه مبرقة وفي النهاية رد باندهاش: - بجى معتصم هايخطب اختك يا وائل؟ كيف ده يابوى؟ هو ابوك مش عارف تاريخه ولا تاريخ عيلته المحبوسين؟
"
8	"وائل وهو بيتكلم بصعوبة من الاحراج: .
"
9	"- طيب اعمل ايه بس؟ ما انا حاولت واعترضت. لكن والدى راسه ناشفة وماحدش يقدر يأثر عليه في اى قرار ياخده.
"
10	"كمل ياسين على كلامه: - شوف يا عبد الرحيم من الناحية دى ماتجلجش. انا جولتلك من الاول انك هاتسلم اختك لراجل وان كان على اهله فاحنا اهله ياولدى ولا انت مش جابل بينا
"
11	"- واه ياعم ياسين دا انتو تشرفوا بلد وجايتكم انت وعمى سالم على راسى والله.
"
12	"قالها عبد الرحيم بامتنان وترحيب وضع الراحة بقلوبهم فرد عليه ياسين بلهفة: - طيب ياللا بجى ريحنا وخلينا نقرأ الفاتحة عشان الفرحة تكمل.
"
13	"عبد الرحيم بابتسامة واسعة: - عنيا ياعم ياسين بس الاول تشربوا حاجة. الساجع يابت.
"
14	"وفى شقة عاصم
"
15	"بدور كانت بتاكل في قطع الفاكهة وهي قاعدة على سريرها مع البنات. نيره قاعده على طرف السرير جمبها و نهال قاعده على كرسى لوحدها بتلعب في الفون ومركزه معاهم.
"
16	"- على كده انتى خلصتى جهازك يامحروسة؟
"
17	"نيرة وهي رافعة طرف شفتها باستنكار: - ايه محروسة دى كمان ياست نهال؟ انتى بتتمهزجى عليا ياست الدكتورة ولا ايه؟
"
18	"نهال بابتسامة مشاغبة: - انا اتمهزق! وبيكى انتى يا نيرة! لا طبعاً انا مش بمتهزق؟
"
19	"نيرة وهي بتدوس بسنانها على شفتها من الغيظ: - لمى نفسك يا نهال. لاحسن ودينى لاربيكى
"
20	"ولا اجوملك احسن.
"
21	"بدور وهي بتمسكها من ايدها توقفها وهي بتضحك: - خلاص يا نيره ماتخديش عليها. انتى عارفاها عجلها صغير وبتحب تناغشك.
"
22	"رفعت نيرة حاجبها وهي بتنظر ل نهال بتهديد: - لمى نفسك احسن. بدل ما اسلط عليكى اخويا الدكتور. وانتى عارفاه واصل لاخره منك وعلى شعره.
"
23	"نهال بغيظ: - اه ياخبيثة وانا اللى كنت فاكراك طيبة. يابت هو انت اخوكى محتاج وصاية. دا هابه منه لوحدها. دا كفاية الوش الخشب اللى انا شايفاه منه اليومين دول.
"
24	"بدور وهي بتزيح الطبق وتحطه عالكمود جمبها: - بصراحة هو عنده حج يا نهال انتى بجالك يومين معطلاه وهو عايز يرجع اشغاله.
"
25	"نهال وهي بتمط بشفايفها: - طب اعملوا ايه ياعنى؟ ما انا جولتلوا. روح على عيادتك والمستشفى وانا هاجعد يومين اطمن فيهم على اختى وهاجى وراك.
"
26	"نيرة بابتسامة مشاكسة
"
27	"- طب ونعمله ايه بجى يامحروسة؟ وهو روحه معلجة بيكى ومش عايز يبعد عنك وعلى عن جنانك.
"
28	"بدور كمان: - خلاص يا نهال اطمنى عليا وماتقلقيش. انا امى مرعيانى ومش مخلياني محتاجة حاجة. روحى صالحيه ياخيتى وارجع لجامعتك معاه.
"
29	"نيرة اللتفتت ل بدور بحده: - وانتى يامحروسة. خفى شوية على عاصم. الواض هايتجنن وقرب يكلم نفسه. ايه ياماما؟ زعلك ده مش هايخلص؟
"
30	"نهال بضحكة عالية: - بصراحة يا بدور انا الاول كنت متغاظه منه. لكن دلوك ابتديت اشفق عليه وبيصعب عليا صراحة.
"
31	"نيره وهي بتشاور بايدها في الهوا: - ابتديتى! طب والنبى انتى تستاهلى اللى بيعملوا معاكى مدحت واللى لسه هايعملوا فيكى ان شاء الله.
"
32	"وفى البيت الكبير صباح كانت قاعدة على نار وماصدقت لقيتهم داخلين عليها البيت فاستقبلتهم بلهفة: .
"
33	"- ها عملتوا ايه؟ عبد الرحيم وافج ولا نشف راسه؟
"
34	"قرب وائل وهو مبتسم يضمها ويبوسها على دماغها من غير ماينطق و ياسين هو اللى اتكفل بالرد وهو بيضحك.
"
35	"- باركيلوا يا صباح. احنا قرينا الفاتحة واتفقنا على كل شئ.
"
36	"- صح والنبى؟، الف مبروك ياحبيبى. ياحبيب ستك انت ياغالى
"
37	"قالتها وهي بتشدد في حضنها منه وهو بيضحك ويرد عليها.
"
38	"- الله يبارك فيكى ياست الكل ياقمر. ربنا يخليكى ليا يارب. لا وايه كمان اتفقنا ان الخطوبة الرسمى هاتبقى بعد بكره ان شاء يعنى اعملى حسابك هاتنزلى بكره معانا ننقى الدبل.
"
39	"خرجت من حضنه وهي بتمسح بشالها على عيونها.
"
40	"ياسين بشده: - لزوموا ايه الدموع دى بس يا صباح؟ هو انت فرحانة بالواض ولا زعلانة؟
"
41	"صباح بقلة حيلة: - اعمل ايه بس؟ يعنى في الوجت اللى انا افرح فيه ب وائل. جلبى ياكلنى على اخته اللى خطوبتها النهارد وانا جاعده هنا وو...
"
42	"ماقدرتش تكمل جملتها وهي بتحاول تمسح في دموعها اللى نزلت المرة دى بغزاره. اتنهد وائل وهو بيشدد على حضنها من تانى: - ومن سمعك بس ياستى؟ دا ربنا وحده اللى عالم بحالتى. وانا كان نفسى والدتى ووالدى وخواتى يفرحوا بيا.
"
43	"ياسين وهو بيتكلم بانفعال وبيهز في دماغه: - خلاص يابوى انتوا جلبتوها كده ليه؟ هو احنا في فرح ولا في حزن؟ اسمع يا وائل اطلع انت بسرعة جهز نفسك وانتى يا صباح اللبسيلك حاجة زينة وانا هاتصل ب حربى ياخدكم بالعربية على مكان القاعه.
"
44	"صباح بلهفة: - صحيح يابوى. ياعنى مش هاتزعل؟
"
45	"- وازعل ليه بس يابتى؟ دا انا على عينى والله انها تعمل خطوبتها وناسها وعزوتها مش معاها. بس اعمل ايه بقى؟
"
46	"قالها ياسين بصوت واطى وحزين اثر في وائل اللى كان بينظرله بجمود ولكنه رفع راسه فجأة: - انتوا لسه مااتحركتوش؟ ماتخلص انت وهي عشان تلحجوا توصلوا عالعشا. خلص يا وائل خلصى يا صباح.
"
47	"اتحرك وائل بروتنيه وصباح اللى اتحركت بسرعه وقفت فجأة واللتفتت تانى ل ياسين: - صح نسيت اجولك يابوى. عاصم واض اخوى سالم جالك بدرى هنا سأل عليك. ولما جولتلوا انا على مشواركم. قالى انه هيستناك في الجنينه!
"
48	"قاعد تحت العنبه في مكانهم المعتاد وعلى كنبة جده وهو بيشرب في السجاير وينفخ في الدخان. ينفس عن غضبه وغيظه. بينظر للزرع الاخضر بشرود مع نسماته العليلة اللى بتلفح وشه ولكنها مقدرتش تهدى اعصابه ولا تنسيه اللى بيفكر فيه وشاغل باله. اللتفت فجأة على صوت ياسين المتعجب: - واه يا عاصم! دى اول مرة اشوفك فيها بتدخن ياجزين!
"
49	"رمى السيجارة من طرف صوابعه وهو بينهض عن الكنبة احتراماً لجده: - وشكلها مش هاتبجى اخر مرة. عاملتوا ايه في مشواركم ياجد؟
"
50	"ياسين وهو بيقعد وبيشاور بايده: - طب اجعد اجعد. دا انت شكلك مانمتش من شهر. خبر ايه ياض مالك وايه اللى فيك؟
"
51	"زفر بقوة وهو بيلم جلبيته وبيقعد تانى وبنظرة شك؟
"
52	"- يعنى انت مش عارف ياجد؟ والله ما اصدق؟
"
53	"ياسين وهو بينظرله بمكر: - واعرف منين؟ هو انا حد حكالى؟ دا حتى انت بجالك فترة ما بتجيش ولا باشوفك هنا!
"
54	"مد براسه وهو مضيق عيونه: - ياجد بلاش تلعب عليا. انا واثق ومتاكد ان انت ورا كل اللى حاصل معايا.
"
55	"استمر ياسين في تمثيله: - ياواض وانا هاعرف منين بس. انت جاى ترمى بلاك عليا.
"
56	"غمض بعيونه بتعب قبل ما يرد باعصاب مشدودة: - حن عليك ياجدى. انا مش جادر اتلم على اعصابى ولا عارف اتحرك في بيتى وخزيان ما اكسف مرة عمى ولا عيال عمى وهما محتلين البيت.
"
57	"رد عليه ملاوعه: - واه. انت كمان عايز تمشيهم وهما بيساعدوا بتهم ويراعوها. طب خلاص عاد خليها تروح بيت ابوها كده احسن مدام انت مش متحملهم.
"
58	"عاصم خبط بكف ايده على جبهته بانفعال: - ابوس يدك ياجدى بلاش اسلوبك ده معايا. انا تعبت ومش متحمل والله. والله تعبت.
"
59	"رد عليه وهو رافع حواجبه بخبث: - وطلباتك ايه بجى يا عاصم باشا؟ لأن انا بصراحة مش فاهمك ولا فاهم انت عايز ايه بالظبط؟
"
60	"اتنهد بقوة وصوت عالى قبل مايجاوب بصوت واطى وتعبان: - ياجدى انا عايز اتلم على مرتى ولو دجايج. انا حتى مش لاجي فرصة اصالحها فيها. خليهم يخفوا شوية عليا ياجدى.
"
61	"ياسين وهو بيرجع بضهره للكرسي: - ماشى يا عاصم انا هاريحك بس بشرط تصالح ولدى الاول بعد ما زعلته لما خدت بنته اللى هي مرتك من المستشفى من غير ماتجدر ابوها ولا تشوره!
"
62	"فى بيت عبد الحميد
"
63	"كان قاعد في غرفته بيتكلم في الفون بيتابع مع دكتور زميله حالة مريض وبيتناقشوا فيها. فجأه حس بالباب بيتفتح من غير استئذان. بيلتفت لقاها داخله بهدوء وابتسامة خجولة: - مساء الخير يامدحت.
"
64	"نظر لها بغيظ وبعدها بعد بعنيه يكمل مكالمته من غير مايرد عليها.
"
65	"اتقدمت لداخل الغرفة بهدوء وقعدت السرير خلفه تستنى انتهاء المكالمة.
"
66	"استمر هو يناقش مع زميله بتركيز وتجاهل ليها. وهي عشان عارفة غلطها استكانت في مكانها تنتظره من غير حركة. ولما طالت المدة مسكت فونها تلعب فيه وتقلب على مواقع التواصل الاجتماعي لدرجة انها اندمجت في منشور دمه خفيف وقعدت تضحك عالتعليقات. ولكنها فجأة لقت الفون اتخطف منها. مالحقتش تشهق ولا تتخض حتى. لما شافت نظرته الحادة ليها. بلعت ريقها وسكتت وهو حول نظره للفون يشوف اللى كانت متابعاه فزمجر بغيظ.
"
67	"- وعندك نفس ياباردة تتابعى منشورات تافهه زيك وتضحكى عليها كمان!
"
68	"حاولت تتكلم بزوق وتمتص غضبه: - بجى انا تافهه يا مدحت؟ ماشى الله يسامحك. انا مش هارد عليك.
"
69	"ثار عليها بعصبية: - لهو انتى ليكى عين تتكلمى كمان. بعد ما سيبتنى امبارح وصممتى تنامى تانى مع اختك.
"
70	"كانت مغمضة عنيها وهي حاسة بانفاسه السخنه على وشها ونظراته الحادة بتخترقها. و بالعافيه خرج صوتها: - يااا مدحت ماانا جولتلك اختى زعلان...
"
71	"قطعت كلامها فجأة لما لقته نزل عالسرير بركبته ومسك ايدها وهو بيتكلم بتحذير: - بلاش تكررى اسطوانتك البايخه دى تانى جدامى. انا عارف كويس انك بتعملى كده عشان تغيظى عاصم ولا انت فاكرانى غبى؟
"
72	"قال الاَخيرة بصرخة وهي هزت بدمغها تنفى قبل ماترد عليه بابتسامة بسيطة: - لا والله ياحبيبي انا عمرى انا مجصديش. وان شالله يارب اموت لو فكرت فيك كده زى ما بتجول.
"
73	"حست بملامحه اللى لانت رغم الجمود على راسمه فكملت بدلع وهي بتمسح بايدها عالتيشرت.
"
74	"- حجك عليا ياقلبي لو كنت من غير ما اقصد زعلتك منى.
"
75	"رد عليها بلهجة اخف من الاول: - شافانى عيل صغير جدامك وهاتضحكى عليا بكلمتين. ولا بحركة من حركاتك دى اللى انا عارفها كويس.
"
76	"هزت دمغاها بابتسامة جميلة: - لا انت مش عيل صغير. انتى مدحت حبيبى اللى مهما اتعصب منى بيرجع ويحن تانى بسرعة.
"
77	"اتعدل في قعدته عالسرير وهو بيتكلم بعتب: - وانت عارفة كده، وبتستغليه كويس جوى.
"
78	"قربت منه تطبع بوسة خفيفه على خده: - حتى لو بستغلك برضوا هاتسمحنى.
"
79	"نظرته اتغيرت وهو رافع حاجبه ليها بتعابير اختلفت جذرياً عن الاول، لكن خبطة قوية عالباب فوقته: - عمنا الدكتور. انت صاحى ياباشا؟
"
80	"سب في سره قبل مايرد بزعيق: - بتخبط عالباب ليه؟ عايز ايه يازفت؟
"
81	"ضحك رائف برزالة: - عايزك ياعسل في موضوع ضرورى. ممكن ياقلبى؟
"
82	"وبداخل القاعة الكبيرة.
"
83	"دخلت صباح وهي شابكة ايدها في دراع وائل. وهي مبهورة من فخامة القاعة ونظامها. اول حاجة لفتت نظرهم كانت نورا اللى كانت بشعرها ولا بسه فستان مبين نص دراعها ولكنها كانت جميلة وتخطف العين وبرغم انبهار جدتها بجمالها لكن سكينة دخلت في قلبها وهي شايفه معتصم وهو قاعد جمبها بغروره وعنجهيته ووالدها بيضحك ويرقص بجنان مع اخوها الصغير من غير مايراعى سنه. عيونها راحت عالمعازيم لقت بنتها نجلاء وهى بتشاور لهم بايدها بعد ما انتبهت لدخولهم، و اول اما وصلت عندهك اترمت في حضن والدتها.
"
84	"- يااه ياامى أخيراً جيتى. دا انا كنت هاتجنن واشوفك. وحشتيني اوى.
"
85	"صباح كانت بتحضنها والدموع في عنيها.
"
86	"- وانا كمان يانور عينى وحشتينى اكتر. انا مقدرتش اسيبك ومحضرش.
"
87	"خرجت من حضن والدتها وهي بتمسح في دموعها فزغدت ابنها بقيضة ايديها بابتسامة وتمنى: ، عقبالك انت كمان ياواض عشان افرح بجد بقى. دا انت البكرى واول فرحتى.
"
88	"اتنحنح الاول وهو بيحاول يجلى صوته: - طيب خلاص بقى باركيلى وافرحى بجد عشان انا كمان خطبت!
"
1	"ديق عيونه وهو بيقرب منها بخطوات بطيئة ومريبة: - كررى تانى اللى قولتيه يا نورا عشان انا باينى ما سمعتش كويس.
"
2	"الخوف دب في قلبها من ناحيته ودا لانها عارفة والدها كويس. هو طول الوقت بيدلعها ويفضلها على خواتها الولاد ولكنه لما بيتعصب منها بيقلب بشكل مخيف. خرج صوتها مهزوز وهي بترد عليه: - بقولك انااا مش عايزة اتجوز معتصم!
"
3	"شدها من دراعها فجأة وقرب وشه من وشها و بيدوس على اسنانه وعيونه بتطلق شرار ونفسه بيطلع دخان بيلفح جلدها: - كد قالك ان ابوك هفق ولا مش راجل وقد كلمته.
"
4	"هزت دماغها تنكر بصمت وهي قافلة بقها وعيونها وسع وشها وهي بتنظرله بجزع: كمل على نفس وضعه: - امال اللى انتى بتقوليه ده معناه ايه؟
"
5	"كانت بتبلع في ريقها اللى جف بصعوبة وهي بتحاول معاه.
"
6	"- انا قصدى يعنى. انى لسه صغيرة عالجواز وشيل المسؤلية من دلوقتى. دا غير انى عايز اكمل تعليمى.
"
7	"خف قبضته وهو بيفتح بقه بضحكة خشنة وقصيرة: - دا على اساس انك شاطرة في دراستك ومش بتاخدى السنة بسنتين.
"
8	"نفض ايده عن دراعها فجأة ولهجته خفت حدتها: - انا مش عايز اتعصب عليكى يا نورا عشان عارف ان امك وستك هما اللى لعبوا في دماغك: - امى وستى مالهوش دعوة.
"
9	"قالتها بمقاطعة لكن نظرته المرعبة لجمتها عن تكملة كلامها. فتابع هو: - الكلام دا لو اتكرر هاتشوفى وش تانى منى عمرك ماشوفتيه، وان كان على حكاية سنك متخافيش منها ياعين ابوكى. البنات هنا بيتجوزا اصغر منك بكتير اوى. وبكرة لما تشوفى العز اللى هاتعيشى فيه. هاتشكرى ابوكى وتدعيله. يالا بقى تصبحى على خير.
"
10	"قال الاخيرة وهو بيبوسها على خدها قبل مايمشى على غرفة نومها. وسابها واقفه كاتمثال بعيون مبرقة ومصدومة.
"
11	"وفى صباح اليوم التالى
"
12	"خرجت نهال من غرفة النوم وهي بأسدال الصلاة. لقت عاصم وحده لسه نايم مكانه و مدحت مكانه فاضى. شبت بعنيها يمين وشمال واتحركت بخطواتها تدور عليه. فجأة لاقته قدامها خرج من الحمام. ابتسمت بخبث: - صباح الخير. انت صحيت امتى؟
"
13	"داس على بسنانه على شفته بغيظ ومعبرهاش وهو بيتخطاها ويعدى جمبها. اتحركت هي بخطواتها وراه: - استنى يا مدحت جولى هاتكمل نوم ولا احضرلك الفطار؟
"
14	"كمل بصمت وهو بيدخل غرفة الاطفال فدخلت وراه: - يا مدحت رد عليا وقولى...
"
15	"قطعت جملتها لما لاقته فجأة قفل الباب ووقف قدامها ساند بكفه عالحيطة والتانية على وسطه وبينظر لها بحدة كاعوايدوا. ابتسمت بريبة وهي بتشاور بكف ايدها؟
"
16	"- ايه مالك؟ جفلت علينا الباب ليه؟
"
17	"ساب الحيطة واتقدم ناحيتها بخطوات بطيئة. ابتسمامتها زادت اكتر وهي بترتد للخلف: - متنساش ان احنا في شجة اختى وجوزها مش شقتنا؟
"
18	"ابتسامتها اتحولت لضحك مكتوم وهي بتزقوا بأيديها الاتنين وهو بيقرب منها. مسك على ايديها وهو واقف بجمود وعنيه بتظهر مشاعر هي عارفاها كويس لكنه افتكر عملتها امبارح لما نام عالارض فشد على أيديها بعصبية: - بتسببنى انام عالارض امبارح يا نهال وانتى تنامى في حضن اختك حبيبتك!
"
19	"ردت مخضوضة من تحوله: - اختى تعبانة وانا كان لازم اراعيها يا مدحت؟
"
20	"رفع حاجبه بشك: - واختك لازم تنامى في حضنها عشان تاخدى بالك منها وتراعيها؟
"
21	"هزت بدماغها ترد عليه: - ايوة كان لازم. عشان اختى تعبانة و زعلانة كمان وانا لازم اخدها في حضنى واخفف عنها.
"
22	"جز على سنانه وهو بيشد على ايديها اكتر: - وانا مين يخفف عنى دلوك وانا دمى بيفور وبيغلى منك؟
"
23	"ضحكت بدلع وصوت عالى: - ههههه أعملك عصير عشان تهدى بيه دمك.
"
24	"حدته خفت وهو بيحاول يمسك ضحكته: - بطلى استظراف ووطى صوت الضحكة دى شوية. واد عمك نايم بره.
"
25	"وبرة الأوضة عاصم فاق من نومته وكان رايح الحمام فسمع ضحكهم وهمسهم. فابتسم بصوت واطى وهو بيردد مع نفسه: - الله يسهله ياعم الدكتور. دا انت طلعت حكاية.
"
26	"حب يستغل الفرصة فارتد بخطواته لناحية غرفتها ولكنه اتفاجأ بالباب مقفول. خبط بأيده عليه بخفة
"
27	"- بدور افتحى يابدور، بدور انتى جافلة ليه؟
"
28	"خرج صوتها بالعافية: - عايز ايه يا عاصم انا نايمة!
"
29	"رد عليها باستنكار: - ياشيخة! وعفريتك هو الى جفل الباب صح؟
"
30	"نفخت بزهق: - نهال هي اللى جفلت. استنى بجى لما ترجع من الحمام عشان تفتحلك.
"
31	"ضحك مابين سنانه: - نهال مش فضيالك اساساً. هاتفتحى يا بدور ولا اكسرلك الباب انتى عارفانى مجنون واعملها.
"
32	"رددت مع نفسها: - نهال مش فاضيالى! امال راحت فين دى؟
"
33	"وصلها صوته الغاضب بتحذير: - هاكسر الباب يا بدور.
"
34	"ردت بتحدى: - اكسروا.
"
35	"داس عالمقبض بقوة وهو بيحاول يجمح شيطانه عنها. رغم رغبته القوية في كسر الباب. لكن صوت جرس المنزل هو اللى منعه.
"
36	"شهقت نجلاء بفرحة لما شافت ابنها قدامها بعد مافتحت باب الشقة.
"
37	"- حبيب قلبى انتى جيت؟!
"
38	"ضمها بابتسامة كبيرة وهو بيبوس على دماغها: - امال دا خيالى اللى واقف قدامك ياأمى؟
"
39	"ضربته بخفة على دراعه بقبضة ايديها: - بطل ياواد هزارك البايخ ده.
"
40	"باس على دماغها تانى وهو داخل بيها وضممها على صدره: - حبيبتى ياأمى وحشتيني والله.
"
41	"- امك بس اللى واحشتك ياض وابوك لأ
"
42	"قالها سامح بصوت عالى وهو ببفطر عالسفرة
"
43	"وائل بابتسامة خفيفة: - ازاى بس ياوالدى؟ دا انت الخير والبركة.
"
44	"نجلاء بحنان: - اقعد ياحبيبى افطر معانا.
"
45	"- لا ياامى انا فطرت من زمان. امال فين اخواتى.
"
46	"خرجت نورا من اؤضتها بلهفة على صوت اخوها
"
47	"- انا اهو يا وائل وميدو لسة نايم في اؤضته. وحشتنى ياحبيبى.
"
48	"- وانتى كمان ياأحلى نورا.
"
49	"سامح بضيقة وهو بيقوم من عالسفرة: - ماخلاص انت وهى. هو انتو غايبين عن بعض بقالكم سنة. تعالى ياض نقعد في البلكونة الكبيرة دى نشرب الشاى.
"
50	"وائل وهو عيونه رايحة جاية في الشقة بانبهار: - ماشاء الله. ايه الجمال دا كله؟ الشقة فخمة اوى ياولدى. دى بتاعة حد نعرفه؟
"
51	"سامح وهو بيوضع رجل على رجل بعد ماقعد: - اقعد ياخويا وانا افهمك.
"
52	"وائل وهو بيقرب كرسى عشان يقعد قباله: - ماشى ياولدى عشان انا كمان عايزك في موضوع.
"
53	"صباح الخير يا عاصم؟ افتح الباب زين ياولدى.
"
54	"عاصم وبيفتح باب شقته على وسعها ل نعمات اللى شايلة فوق دماغها صنية اكل كبيرة: - تاعبة نفسك ليه يامرة عمى؟ عنك عنك.
"
55	"شال عنها الصنية ودخلها يوضعها على السفرة الصغيره بتاعته.
"
56	"بيتلفت عليها لاقاها داخلة ومعاها ياسين الصغير ونهلة اخته.
"
57	"- اتفضلى يامرة عمى اتفضلى.
"
58	"نعمات وهي بتنزل بتعب على اقرب كرسى قدامها: - يزيد فضلك ياولدى. عاملة ايه بدور النهاردة؟
"
59	"- زينة يامرة عمى زينة.
"
60	"- طب و البت نهال فين؟
"
61	"ردت عليها وهي خارجة من غرفة الاطفال بابتسامة مالية وشها: - انا هنا ياما. اي ده انتى جبتيلنا فطار؟ تسلميلى ياست الكل.
"
62	"قالت الاَخيرة وهي بتبوسها فوق دماغها.
"
63	"- ايوه يااختى ماانا عارفاكى خايبة وبتقومى متأخر واختك تعبانة ربنا يقومها بالسلامة. امال جوزك فين؟
"
64	"خرج مدحت يرد عليها محرج وهي بيمسح بطرف صوابعه على شعره.
"
65	"- صباح الخير يامرة عمى.
"
66	"نعمات بضحكة ظهرت أخيراً ولاحظها عاصم: - ياصباح الهنا والفل على عيونك يادكتور. اجعد ياولدى دا انا عملتلك احلى فطير بالسمن البلدى يفتح نفسك.
"
67	"نهال وهي بتشيل في الغطا: - دا صح يا مدحت. الفطير شكله يجنن وهو سخن.
"
68	"عاصم بغضب مكتوم: - ايه يامرة عمى مش هاتدخلى تشوفى بدور؟
"
69	"نعمات وهي بتهوى بايديها على وشها: - ياولدى باخد نفسى شوية يعنى هي طارت على بدور ماانا لسة هاجعد معاها اليوم كله.
"
70	"رد عليها بصدمة: - اليوم كله مرة عمى؟
"
71	"ردت عليه نهلة: - ايوة. ابويا جال ماتسيبوش بدور خالص طول ماهى عيانة.
"
72	"مط بشفايفه من غير ما يجرؤ على الرد. عيونه راحت على مدحت اللى كان بيفطر لاقاه بيبتسم له بمغزى
"
73	"ويندهله: - تعالى افطر ياعاصم. دا الفطير بالعسل بجنن.
"
74	"- يعنى الشقة دى بتاعة معتصم؟
"
75	"سألها وائل بصدمة. والرد خرج من والده بمنتهى الغرابة: - شوفت بقى ياعين امك العريس اللى كنت عايز تطيروا من ايد اختك؟ طلع جدع ازاى مع ابوك؟
"
76	"كان بيهز براسه بعدم استيعاب
"
77	"- انت ازاى تقبل حاجة زى كده ياوالدى؟ ازاى تسكن في شقة واحد الله اعلم فلوسه دى جايبها منين؟
"
78	"- جايبها من الاثارات وفيها ايه ياعنى؟
"
79	"قالها بسهولة جعلت وائل يبرق مندهش فكمل.
"
80	"- مالك ياخويا مستغرب ليه؟ وهي الاثارات وحشة؟ دى كنوز خارجة من الارض ملهاش صاحب. يعنى احنا بنسبنا ليه هاينوبنا من الحب جانب. وهانودع حياة الفقر والمرمطة. فهمت يااهبل.
"
81	"حاول يسيطر على اعصابه في الرد عشان يتجنب غضبه
"
82	"- طب ممكن تسمعني وتعرف الموضوع اللى عايز اكلمك عليه؟
"
83	"رد بتناكة: - قول يااخويا واشجينى.
"
84	"بلع ريقه وهو بيشجع نفسه: - شوف ياولدى انا عايز تروح معايا نتقدم ل هدير اخت عبد الرحيم...
"
85	"سامح بمقاطعة: - عبد الرحيم الفكهانى.
"
86	"بتنهيدة قوية: - ايوه ياوالدى هو نفسه
"
87	"رد بتهكم: - وكمان بتأكدلى المعلومة! انا مش بلغتك رفضى في الموضوع دا وخلصنا.
"
88	"وائل بتصميم اكبر: - لا ياوالدى مخلصناش. انامصمم اتجوز البنت اللى بحبها.
"
89	"سامح بيميل بدماغه ناحيته: - وانا قولا لا يعنى لا. انت عبيط ياض بقالى ساعة بكلمك عالعز اللى داخلين عليه وانت بتقولى فكهانى يامتخلف.
"
90	"معتصم كان واقف بيسرح في شعره قدام المراية. وجبيصى كالعاده واقف متنحله
"
91	"- سرحان في ايه يااخر همى؟
"
92	"جبيصى بانبهار: - اصلك ماشاء الله عليك يابيه. البدلة مخلياك زى عيال البهوات.
"
93	"لف بنفسه قدام المراية بخيلاء: - بجد ياواض جبيصى؟ يعنى لو اترشحت في مجلس الشعب يليق عليا؟
"
94	"فتح بقه ببلاهه واندهاش: - واه. كيف ده؟ لهو انت ممكن صح ترشح نفسك؟
"
95	"ضحك معتصم بصوت عالى.
"
96	"- الله جاك الطين ياحزين. ارشح نفسى كيف ياض وامى وابويا محبوسين يامخبل؟
"
97	"هرش في دماغه بحيرة: - ما انت اللى بتجول وانا مش فاهم حاجة. طب انت رايح فين؟
"
98	"رجع معتصم يضحك بصوت اعلى وهو بيشاور بسببابته عليه: - انا عارفك من الاول هاتموت وتسألني انا رايح فين؟
"
99	"جبيصى والفضول هايموته: - طب جولى وريحينى؟
"
100	"هايفتح بقه ويتكلم الفون رن فشاور بكفه ل جبيصى
"
101	"- استنى طيب ارد عالتلفون.
"
102	"- الوو، ايوه ياشيخ مدبولى.
"
103	"-...
"
104	"- خلى الرجالة تحفر تانى ملكش دعوه.
"
105	"-...
"
106	"- وانت مالك هو انت بتدفع من جيبك؟ انت تنفذ وبس ويالا بجى اجفل عشان مش فاضيلك.
"
107	"بمجرد ما انهى المكالمة لقى جبيصى بيساله: - هو الشيخ مدبولى كان بيسالك عن البيت الجديم بتاع الراجل اللى اسمه سامح؟
"
108	"معتصم بهدوء وهو مضيق عنيه
"
109	"- بجيت تفكر وتسال كتير ياجبيصى ودا خطر عليك.
"
110	"وشه اتخطف وهو بيساله بخوف: - جصدك ايه يابيه؟
"
111	"رجعت الضحكة على وشه تانى بتسلية: - مجصدتيش حاجة يا جبيصى. روح شوف شغلك ياللا روح.
"
112	"ماصدق لاقاها فرصة عشان يخرج ولكنه وقف قبل مايفتح الباب يساله بعد ماافتكر.
"
113	"- بس انت برضك ماجولتليش رايح فين بالبدلة الجديده دى؟
"
114	"معتصم انفجر من الضحك قبل ما يرد عليه
"
115	"- رايح اجيب شبكة لخطيبتى ياجبيصى!
"
116	"وفى البيت الكبير وائل كان قاعد قبال ياسين. عينه في الارض وشايل الهم. طبطب على كتفه ياسين يأزره: - خلاص ياولدى فك وبلاش الزعل الكبير ده!
"
117	"رد بجمود وهو على نفس وضعه: - ابويا اتغير اوى ياجدى. الزفت اللى اسمه معتصم زغلل عيونه بالفلوس الكتيرة اللى في ايده وخلاه يحلل لنفسه وعلى مزاجه.
"
118	"ياسين وهو بيهز راسه بتعب: -اااخ، نعمل ايه بس في بذرة الشر ده؟ بيصرف على كيفه من الفلوس الكتيرة الى جمعها ابوه من الحرام وابوك ماصدج يلاقي الدنيا اللى كان بيحلم بيها من زمان.
"
119	"رفع عيونه ينظر ل ياسين برجاء: - بس انا كنت عايزه يخطبلى هدير. حتى دى ربنا مقدروش عليها. مش كفاية اختى اللى هايجوزها غصب عننا كلنا
"
120	"اتدخلت صباح في الحوار: - انت متأكد ياولدى ان خطوبتها بعد بكرة؟
"
121	"اللتفت لجدته يجاوبها بصدق: - ياتيته دا بيقولى انهم انهاردة رايحين يجيبوا الشبكة يعنى الكلام ده مافيهوش هزار وخلاص الموضوع هايبقى رسمى.
"
122	"صباح دمعتها نزلت على خدها: - يعنى اختك هاتعمل خطوبتها وانا جدتها ماحضرش فرحها.
"
123	"- خلاص يا صباح ماتخديش في نفسك و انا هاخليكى تفرحى ب وائل يرضيكى كده.
"
124	"قالها ياسين بشدة عشان ماتزعلش رغم حزنه هو اضعاف
"
125	"دخلت والدتها عليها غرفتها لقتها مفلوقة من العياط.
"
126	"قربت عليها تاخدها في حضنها
"
127	"- بسم الله الرحمن الرحيم. مالك يابنتى هو انتى حد زعلك؟
"
128	"ردت من بين بكاها: - مش عايزة اتجوز معتصم ياماما. وبابا مصمم يجوزهولى وانتوا مافيش حد فيكم مصدقنى.
"
129	"والدتها اتنهدت بتعب: - يابنتى ياحبيبتى. انا مش عايزة اكرر في كلامى معاكى. بس المواضيع دى ماينفعش فيها اللعب. وانتى بصراحة انا مش فاهمة كان قاصدك ايه بتصرفاتك دى معانا.
"
130	"وقفت شهق وبكى وهي بتمسح في دموعها بتركز في كلام والدتها. لكنها ماكنتش تجرؤ تقول باللى كانت بتخططله. فتابعت نجلاء.
"
131	"- شوفى يانورا احنا دلوقتى دخلنا في الجد. انا مش عايزاكى تتحدى والدك. انتِ عارفاه على قد مابيحبك ويدلعك لكن لما بيقلب بيبقى ايه.
"
132	"رفعت عيونها لوالدتها برجاء: - بس انا ما بحبهوش ياماما. دا غير ان دمه تقيل ويلطش.
"
133	"نجلاء بقلة حيلة: - ادى لنفسك فرصة يابنتى وجربى الخطوبة. مش يمكن تلاقى فيه ميزة مش عند غيره.
"
134	"همت نورا تعترض كعادتها ولكن انبتهت لصوت والدها اللى دخل عليهم بشكل مفاجئ: - تعالى يابنت يانورا. شوفى العربية الجديدة اللى جايبها معتصم ولا اكنها عربية المحافظ.
"
135	"قامت تنظر مع والدها من شباك اؤضتها. عيونها برقت بانبهار عالعربية. وهي بتستعيد جملة والدتها مش يمكن تلاقى فيه ميزة مش عند غيره.
"
1	"لسانها اتعقد وشفايفها بقت تتحرك لوحدها بشكل هستيرى. وهي مش عارفة ترد بأيه على سؤاله المباغت لها. المفترى قلب الموضوع عليها. ومسك عليها حجة تفقدها موقعها بعد ماكانت هجوم. بقت هي في مطرح الدفاع عن نفسها. طيب هاتجاوب تقوله ايه؟ تقول ان اللى بلغها بالامر ده يبقى يونس عشان المصيبة تكبر اكتر فوق راسها. اكيد هي مش غبية قوى لدرجادى يعنى.
"
2	"- ماتنطجى، سكتى ليه؟ هي القطة اكلت لسانك؟ ولا يكونش خرستى كمان؟
"
3	"قالها بغضب مجنون وهو بيشدد بايديه على ذارعيها اكتر. وجهها مقابل وجهه اللى اتحول في اللحظة دى لشخص تانى ماتعرفوش. الغضب عماه عن اَلمها النفسى والجسدى. وبرغم قوتها اللى دايماً بتحاول تتظاهر بيها دايماً قدامه وقدام اى حد. في اللحظة دى ماقدرتش تتماسك اكتر من كده وانهارت في العياط امامه...
"
4	"نفخ بقوة وهو بيبعد وجهه عنها وايده ارتخت عن مسكها. سابها وهو بينتفس بخشونة وبيمسح بكف ايده على شعر راسه. في محاولة عقيمة لتهدئة الغضب المشتعل جواه.
"
5	"نزلت هي بتقلها على الكرسى اللى خلفها وهي بتبكى بحرقة.
"
6	"اتنهد بصوت عالى وهو بينظر لها من اعلى بصمت. مستاء من اللى حصل منه ومنها.
"
7	"قرب منها يلمس على شعرها بصوت أجش: - خلاص اهدى بقى كفاية. دى لحظة غضب وانا اعصابى فلتت منى.
"
8	"رفعت عيونها اليه وهي بتنظرله بعتب مابين دموعها: - انت بجيت جاسى جوى يا مدحت. مسكت في حاحة تافهه زى دى. ونسيت السبب الأساسي لزعلى وحرقة قلبى وانا...
"
9	"شهقت بصوت اعلى وبكاءها اصبح بنشيج مكتوم. زود الحزن في قلبه اكتر. شدها من ايديها يوفقها ويضمها على صدره بحنان يراضيها: - يابنتى والنعمة مافي اى حاجة من اللى في دماغك. ياحبيبتى افهمى. سبب عصبيتى دى وغضبى هو الانسان او الانسانة اللى حاولوا يوقعوا مابينا. يقلبوكى عليا ويخلوكى تصدقى عنى حاجة زى دى.
"
10	"استكانت في حضنه واستسلمت لحنانه في ضمها. وهو بيمسح بايده على شعرها يهديها.
"
11	"خرج من جلسته مع معتصم في غرفة لوحدهم. بوجه محتقن. بعد مااتصدم من المبلغ اللى عطاهولوا. وهو هايموت من الغيظ كان هاين عليه يفتح كرشه وياخد حقه من كنوز المقبرة غصب. البيه مفكره غبى وانه هايصدق ان ده حقه. وان البهوات اللى بيقول عليهم في القاهرة بياكلوا كنوز المقبرة لوحدهم. قال وبيرمولوا هو الفتافيت. كداااب!، دا حتى الفتافيفت هايجيبوا ملاين؟ التعبان الملاوع بيضحك عليه بمبلغ 150 الف جنيه وكأنه بيمن عليه. مش نظير تعبه في الصحرا تحت الشمس وفي عزا الحر والتراب كمان.
"
12	"تمتم بصوت واطى مع نفسه: - ماشى يا معتصم ال، انا ان ماكنت اَحد حقى من عيونك مابقاش انا!
"
13	"نجلاء وبنتها كانوا موجودين في الصالة وبيتكلموا في احاديث ودية. تخص البنت ووالدتها لدرجة انهم ماخدوش بالهم منه لما خرج ووقف خلفهم. جز على اسنانه ينده على مراته الغلبانة بغيظ: - فزى قومى ياولية انتى خلينا نروح على بيتنا. ايه؟ عجبتك قوى القعدة هنا ياختي؟
"
14	"قامت نجلاء مفزوعة من لهجته وخلفها نورا اللى ردت على والدها باستنكار: - ومالها بقى القعدة هنا ياولدى؟ دى قاعدة في بيت بنتها يعنى مش حد غريب!
"
15	"كملت نجلاء على كلامها: - هو انا لحقت اقعد معاها؟ ولا حتى الارض حست بينا من الاساس؟
"
16	"زغر لها بعيونه بغضب: - عايز اروح بيتى. عشان افرد ضهرى واريح جسمى.
"
17	"فأجته نورا تسأله وعيونها على اللى ماسكه في ايده الشمال: - ايه الشنطة اللى في ايدك دى يابابا؟
"
18	"ارتد للخلف بحركة مكشوفة يقول بارتباك: - ااا دى شوية اوراق كده كنت شايلها عند معتصم. ودلوقت خدتهم عشان مروح
"
19	"ظهر على وجه نورا عدم التصديق. فردت نجلاء الغافلة عن كل اللى بيحصل قدامها: - ماينفعش اروح معاك دلوقتى على طول يا سامح. لازم اسلم على والدتى وجدى ولا انت ناسى كمان عزومة جدى ياسين ليك امبارح وهو بيأكد عليك عشان تيجى مع كل العيلة النهاردة. بمناسبة ليلة الذكر اللى عاملها في البيت الكبير النهاردة.
"
20	"قامت نورا من مكانها عالكنبة تقول بحماس: - الله ياماما. انا كمان عايزة اروح معاكم. لازم تاخدونى معاكم.
"
21	"خرج معتصم من غرفته بعد ماقفل عليها كويس وانتبه على جملتها: - عايزة تروحى فين ياعروسة؟ ولازم كمان ياخدوكى معاهم؟
"
22	"- عايزة اروح بيت جدى يا معتصم. النهاردة عامل ليلة للذكر وعازم فيها كل افراد العيلة.
"
23	"قال بتهكم: - وانتى بقى من افراد العيلة؟
"
24	"برقت عيونها بشراسة من تهكمه وهمت ترد عليه. لكن والدتها سبقت بأسلوبها الهادى: - خليها تيجى معايا يابنى. انا سمعت انها مابتخرجش من البيت نهائى. اقله عشان تفك عن نفسها شوية.
"
25	"ضيق عيونه بتفكير قبل مايرد بهدوء: روحى يا نورا مع الست الوالدة. وانا هابجى اجى اخدك بعد ما تخلص الليلة.
"
26	"قال من خلفه سامح: - وانا هاروح عشان تعبان. لو عايزة تيجى ياام العيال تمام. لو مش عايزة باتى عند امك ياختى. عشان انا معنديش مقدرة اروح المحافظة وارجع تانى واروح بيكى؟
"
27	"نجلاء نظرت لبنتها بابتسامة مستترة ولا اكنها جابت لبس العيد.
"
28	"وفى المسا.
"
29	"افراد العيلة كلهم او معظمهم كانوا متجمعين سواء رجالة او ستات في البيت الكبير. الرجالة في المندرة بينظموا العشا من المغرب عشان القارئ يبتدى في قراية القرآن. والستات كانوا بيحضروا الاكل على صوانى كبيرة لجل الشباب تيجى تشيلها بعد كده وتدخل بيها في المندرة.
"
30	"بدور و هدير كانوا في الصالة. بيقطعوا في العيش شرائح صغيرة. ويوزعوها على الصوانى بشكل مميز.
"
31	"نزلت نيرة من الدور التانى. بعد ما اخدت شاور وشالت عنها غبار التنضيف ولبست عباية استقبال جميلة. وبضحكة بشوشة قالت: - هاى يابنات ايه الأخبار؟ الرجالة اتعشوا ولا لسة؟
"
32	"ردت عليها بدور وهي بتنظر لها بتفحص: - يا اهلاً ياسنيورة. اَخيراً شوفنا وشك. بعد ما اتسبحتى ولبستى عباية جديدة. اقطع دراعى ان ماكانت العباية دى من جهازك؟
"
33	"هجمت عليها بسرعة تكتم في بقها وتوشوشها بحذر: - بس يا زفته هاتفضحينا. دى امى لو سمعتك هاتعلجنى. وهي اساساً على اَخرها منى.
"
34	"هدير وهي بتضحك: - يعنى امك مش هتاخد بالها من العباية الجديدة؟
"
35	"جاوبت بصدق: - لا طبعاً مش هتاخد بالها. دا انا عملتها فيها كذا مرة وجبت غيرهم وعدت برضوا.
"
36	"نزعت بدور ايدها عن بقها تقولها بمشاكسة: - وانتى بجى ياحلوة. قاصدة مين ياخد باله منك دلوك وانتى لبساها؟
"
37	"مالت برقبتها تقول بدلع: - تفتكرى مين يا بدارة؟
"
38	"هدير وهي بتشاور برقبتها مع ابتسامة خفية: - اهو جاه عالسيرة ياختى.
"
39	"- نيرة.
"
40	"انتفضت لما سمعت صوته وهو بينده عليها فجأة. بعد ظنت ان هدير بتهزر معاها. قامت ترد عليه بارتباك
"
41	"- ايوه يا حربى. انت جيت امتى؟
"
42	"وضع ايديه الاتنين بجيوب الجلابية وهو عاقد حواجبه مع ابتسامة لها مغزى: - ايه هو اللى جيت امتى كمان؟ ناوليني صنية العيش اللى جدامك يا نيرة.
"
43	"- حاضر ياواض عمى. انا جاية اها.
"
44	"قالتها وهي بترفع الصنية بسرعة لدرجة انها كانت هاتتكعبل برجلها في السجادة وهي ماشية. لكن هو لحقها على طول. يشيل الصنية عنها ويسندها من ايدها يقول بابستامة ومكر: - اسم الله عليكى. مش تحاسبى يا نيرة.
"
45	"بدور و هدير وقعوا على نفسهم من الضحك على موقف صاحبتهم وارتباكها لمجرد رؤيته.
"
46	"دخلت نهال تمسى بتحية على الجميع شتت البنات عن مراقبة حربى ونيرة اللى خدوها فرصة يتكلموا في زاوية لوحدهم.
"
47	"- مساء الخير يابنات.
"
48	"قربت من اختها تحضنها بشوق وصوتها خارج بشجن: - وحشتينى جوى يا بدور وحشتنى جوى ياخيتى.
"
49	"خرجت من حضن اختها المذهولة وسلمت على هدير بترحاب شديد.
"
50	"بدور بقلق: - مالك يا نهال؟ فيكى حاجة ياحبيبتى؟
"
51	"هزت دماغها تنفي مع ابتسامة باهتة: - لا ياحبيبتى. ماتشغليش بالك انتى؟ دول بس شوية تعب. امال امى موجودة فين وبقية ستات العيلة.
"
52	"حاوبت بدور: امك وحريم عمامك وعمتك صباح وخالتي رضوانة. حتى نسمة و زهرة بت عمك. كلهم جوا في اؤضة السفرا بيحضروا الاكل في اطباق على الصوانى. عشان عشا الرجالة. حكم جدك المرة دى ماكفهوش ناسنا اللى في الكفر. لا دى كمان عزم قرايبنا في بقية القرى اللى حوالينا.
"
53	"المرة دى ابتسامتها خرجت من القلب: - ربنا يخليه يارب. ويوسعها عليه اكتر واكتر كمان.
"
54	"سألتها هدير: - امال فين الدكتور مدحت؟ هو مجاش معاكى؟
"
55	"بشبه ابتسامة جاوبت: - الدكتور مدحت وصل معايا. بس هو اتلم على عيال عمامنا قصاد المندرة بيسلم عليهم.
"
56	"بناءاً على رغبته. قعدوا الاتنين في ركن لوحديهم بعيد عن الجميع. كان مكتف ايديه وهو بيتكلم بعصبية: - دى اول مرة تعملها يا عاصم وتتقلب منى بالمنظر ده. ضاربة بوز شبرين ولا اكنها ظبطتنى مع مها فى وضع مخل!
"
57	"عاصم بهدوء: - راعى شعورها يا مدحت. انت شايف الموضوع من منظورك انت. لكن هي واضح جوى انها زعلت وشكت بجد. والبركة طبعاً في اللى فتن مابينكم.
"
58	"- ايوه يا عاصم. انا معاك في كل اللى بتجوله. بس هي تشك فيا ليه؟ هو انا فاضى اهرش في شعرى. عشان اخونها ووزع عواطفى كمان مع واحدة تانية. سبق وانا اللى سبتها بنفسى عشان حسيت انها مش متمسكة بيا.
"
59	"طبطب بايده على كتف ابن عمه.
"
60	"- معلش يا مدحت. هما النسوان كلهم دماغهم كده. انت بتفكر بعقلك هما بيفكروا بعواطفهم. ودا بيلغى العقل اساساً. المهم انت راضيها واصبر عليها شوية.
"
61	"- اصبر ايه يابنى؟ دى اول مرة من ساعة جوزانا. تكشر في وشى كده. دا احنا دايماً بنتخانق وبعدها بشوية صغيرين الاقيها ضحكت في وشى. بتنسينى الدنيا ومافيها. مش مها والكلام الفاضي ده، بس لو اعرف مين اللى بخ في ودنها لاكون ساعتها مربيه صح. سوا كان راجل او ست.
"
62	"- هون على نفسك ياواض عمى هون. قوم تعالى اعرفك على ناس اول مرة تشوفها في عيلتك والبركة في جدك. اللى جابهم من بلادهم عندينا. ياخى انا مش عارف. جدى دا فاكر الناس دى ازاى؟
"
63	"- الناس الكبيرة كلهم بيعرفوا بعض يا عاصم.
"
64	"بعد ما انتهت مهمة تحضير الاكل للرجالة. الستات اتجمعوا في الصالة يستريحوا شوية. قبل ما تبتدى المهمة التانيه بتحضير الاكل لستات العيلة.
"
65	"كل جماعة كانوا في حزب لوحدهم يضحكوا ويهزروا.
"
66	"صباح وحريم اخواتها ومعاهم رضوانة لوحدهم. نهال وبدور في جمب لوحدهم. ونسمة ومعاها زهرة وهدير ونيرة في جمب لوحدهم.
"
67	"قالت نسمة بتمنى: - ياما كان نفسى بطة تبقى وسطينا النهاردة يابنات. كانت هاتعمل جو جميل ساعتها.
"
68	"ردت عليها زهرة وهي بترضع بنتها: - انتى بتقولى فيها يا نسمة دى مش بعيد. كانت جابت طبلة وعملتها مهرجان. دى بت عمى وانا اعرفها تعشق الفرح.
"
69	"اتدخلت هدير معاهم في الكلام: - لكن هو جدى ياسين كل سنة بيعمل الليلة دى ياجماعة؟ ولا هي السنة دى بس؟
"
70	"جاوبتها نيرة: - جدك ياسين ياحبيبتى. دايماً بيحب لمة العيلة والجماعة حواليه. يعنى مثلا هو كل جمعة في اول شهر. لازم يعمل عزومة لأولاده واحفاده. ليلة الذكر دى بيعملها كل سنة وبيجمع فيها معظم افراد عليتنا في بلدنا والبلاد المجاورة. وطبعاً انتوا معزومين السنادى بصفكتم. من العيلة ياحبيبتى.
"
71	"ابتسمت لها هدير بخجل: - واه يا نيره. يجعله عامر يارب ويطول في عمره جدى ياسين.
"
72	"نهال كانت مريحة دماغها على ضهر الكرسى ومسهمة بشرود. قربت منها اختها تداعبها في خدوها: - ايه ياست نهال مش بعاده يعنى. مانشوفش ضحكتك الحلوة؟ هو اتخانقتى مع مدحت؟
"
73	"ردا على اختها قالت: - ليه يا بدور بتقولى كده؟ مش يمكن اكون تعبانة ولا حاجة.
"
74	"- لا يا نهال. انتى حتى لو تعبانة بتضحكى. انا حاسة ان الموضوع في زعلة كبيرة جوى.
"
75	"سكتت نهال وفضل بس التواصل البصرى مابين الاختين. واحدة عايزة تحكى والتانية منتظرة تسمع بكل اخلاص. نزع الاتنين من شرودهم. دخول نجلاء مع بنتها نورا بمكياجها الصارخ وبلوة ضيقة وقصيرة على جيبة صك برضوا ضيقة. محددين تماما تفاصيل جسدها.
"
76	"دخلت تسلم على الموجودين بحرارة وتشاور بايدها ناحية بدور و نهال.
"
77	"اتعدلت بدور في قعدتها بتحفز: - شايفة قلة الزوق يا نهال. بتشاورلنا احنا بطرف ايدها.
"
78	"مسكتها نهال بابتسامة خفيفة غزت وشها: - اهدى يا بدور وبلاش تعصب. هي اساساً تخاف ماتيجى هنا تسلم عليكى. مش شايفة نظرت عنيكى المتحفزة ناحيتها؟
"
79	"بابتسامة جانبية قالت: - يعنى خافت منى يا نهال؟ عشان تفكر الف مرة بعد كده لو حبت تلعب بديلها تانى. اى ده؟ هو صوت القران ده طالع من المندرة.
"
80	"قالت نهال وهي بتنصت للقارئ.
"
81	"- اه يا بدور يبقى اكيد الرجالة خلصوا عشا. وهايدخلوا بالصوانى حالاً.
"
82	"قالت بدور بسأم: - يوووه. لسه هانحضر اكل تانى كمان.
"
83	"بدأ الشباب يدخلوا بصوانى الاكل. واولهم كان حربى اللى مسكت منه نيره صنيته والتانى كان عاصم اللى داخل ينده بنيته: - واحدة تشيل منى بسرعة.
"
84	"بسرعة البرق اتفاجأ ب نورا وهي بتشيل عنه. بابستامة. ودودة قدام الناس مع صوتها الناعم: - عنك يا عاصم. هات اشيل انا منك.
"
85	"خبطت بدور بكفها على حرف الكنبة بغيظ تقول: - ياعنى اروح اجيبها من شعرها. البت مجصوفة الرجبة دى.
"
86	"ضحكت نهال بمرح وهي بتمسك فيها تحوشها
"
87	"- في ايه يا بدور؟ هي هاتاكله. دى بتشيل عن الصنية الوكل يعنى بتساعد ههههه
"
88	"- ماتغيظنيش يا نهال.
"
89	"كتمت بقها عشان تدارى ضحكها وهي مش قادرة توقف. تتحاشى غضب اختها. لكن وصول اشعار من الفون بوصول رسالة. جعلها تفتح تشوفها. اتعدلت بصدمة وهي بتنظر للصورة اللى وصلتها مع رسالة من رقم غريب. وكأن العالم كله انهار قوق راسها!
"
1	"الضوء الخفيف المنبعث في خيوط ضعيفة. وهي مخترقة شباك غرفة النوم والستاير. جعله يصحى من نومته بدرى عن موعده. على الرغم انه نام متأخر ونومه كان تخاطيف. ومع شعوره بحركة خفيفة على دراعه. التفت بدماغه لقاها نايمة عليه وهي بتبصله بعيونها اللى بتقلب الوان حسب الاضاءة او الحالة اللى جواها. المرة دى شاف لونهم صافى بلون السما مع ابتسامتها اللى نورت وشها. بعد غياب طويل عن عيونه. اتأوه بصوت عالى وهو بيقربها منه وبيطبع على جبهتها بوسة اشتياق وحنين.
"
2	"- صباح الهنا والجمال على احلى عيون في الدنيا كلها.
"
3	"خرج هي صوتها بانزعاج: - براحة يا عاصم انت هاتعصرنى في هدومك التجيلة دى.
"
4	"خرجها من حضنه وهو بيلتفت للى لابسه: - واه، دا انا نسيت والله انى نمت بالجلابية.
"
5	"- نسيت!
"
6	"قالتها بتعجب وهي بترفع جزعها تتعدل من نومتها فكملت.
"
7	"- برضك في حد ينام على سريره بالجلابية الصوف التجيلة دى يا عاصم. لا وكمان مشدد على بدرعاتك لما كنت هاتخنجنى.
"
8	"اتعدل هو كمان يجاريها في الكلام: - سلامتك من الخنقة ياام الغايب. سلامتك من اى حاجة تزعلك يا بدور ياوش الجمر انتى.
"
9	"فتحت بقها بابتسامة بتحاول تداريها: - واه، دا انت جايم فايق ورايق على اول الصبح. هي لدرجادى كانت حلوة؟!
"
10	"ملامحه اتغيرت بارتياب من سؤالها: - هي ايه اللى كانت حلوة بالظبط؟
"
11	"ردت بابتسامة خبيثة: - انا اقصد ليلة الفرح بتاعة امبارح ولا انت نسيت انك كنت حاضر خطوبة وائل على هدير اخت عبد الرحيم.
"
12	"ضغط على شفته بغيظ منها وهو بيحاول يسيطر على اعصابه: - بجيتى غويطة جوى يا بدور وماحدش بيفهمك يابت عمى!
"
13	"ابتسامتها زادت مشاكسة: - بعض ماعندكم يا أستاذ عاصم يا، واض عمى.
"
14	"رفع لها حاجبه بابتسامة متلاعبة: - يابوى. وكمان بجيتى تردى الكلمة بكلمتين. بعد ما كنتى قطة مغمضة.
"
15	"- لا ما انا اتعلمت وفهمت زبن بعد ما...
"
16	"وقف الكلام على لسانها بابتسامة اختفت. وحل محلها الوجوم والتفكير في الرد، لوح بكف ايده قدامها يوقف شرودها بعد ماقرا افكارها: - حن عليكى ماتجلبى في المواجع وانسى. ممكن تنسى اللى فات يا بدور. وتفكري في اللى جاى.
"
17	"بحركة خفيفة هزت دماغها: - ممكن يا عاصم انسى اللحظة المرة دى اللى مريت بيها في احلى يوم كنت مستنياه. بس لو انت عوضتني بغيرها.
"
18	"بابتسامة واثقة رد بيها: - تمام، انا بجى هاعوضك بلحظات مش لحظة واحدة. وليكى عليا من دلوك نبتدي.
"
19	"قال الاَخيرة وهو بيقوم من فرشته ويخلع جلابيته. وفجأة بدون مقدمات شعرت بنفسها وهي بتتشال من فرشتها وبتترفع في الهوا.
"
20	"سألته بفرحة: - انت هاتلف بيا الشقة يا عاصم صح؟
"
21	"بضحكة مدارية: - ايوة بس انا بجول اخدك عالحمام الاول تتسبحى وتغيرى خلجاتك.
"
22	"رفست برجليها وايديها باعتراض: - لا ياخوى مش عايزاك تشلينى ولا توديني. نزلنى احسن ها انا بجولك نزلنى ياعاصم.
"
23	"بضحكة مجلجلة وهو بيحاول يسيطر على اعتراضها: - خلاص خلاص انتى الخسرانة.
"
24	"نعم! فرح ايه دا اللى في اسبوع؟!
"
25	"خرجت منها بصوت عالى بعد مانهضت عن الكرسى مخضوضة. رد على عصبيتها بتهكم: - في ايه يابت مالك؟ قومتى مفزوعة من مكانك وصارخة كده ليه؟ وكأن في تعبان قرصك؟
"
26	"برقت بعيونها وهي بترد بشراسة: - امال عايزنى ارد عليك بأيه بعد اللى قولته ده؟ ازغرط ولا ارقص مثلاً بعريس الهنا اللى خطبنى الاسبوع اللى فات ودلوقت عايز يتجوزنى في الاسبوع اللى وراه.
"
27	"خبط بكفه على السفرة بقوة قلبت الاطباق المرصوصة عليها وهو بيرد عليها بلهجة تخوف: - اتعدلى يا نورا في كلامك معايا بدل ما اعدلك انا بطريقتى. ولا تحبى افكرك بعُلق زمان...
"
28	"اهتزت من نبرته وتهديده اللى عارفاه كويس. بلعت ريقها وهي بتحاول تتماسك قدامه. اتدخلت نجلاء في محاولة لتهدئة الوضع: - براحة ياخويا بس وفهمنا. هي البنت مستغربة مش قصدها حاجة. ما انت عارفها متسرعه دايماً وعصبية.
"
29	"نفخ بقوة قبل ما ينزل على مقعده من تانى وهو بيحاول يسيطر على غضبه منها: - اقعدى يا نورا وخلينى افهمك كويس. زى ما بتقول المحروسة اُمك. اقعدى يابنتى انا مش عايز اتعصب عليكى.
"
30	"قعدت تانى وهي بتحاول التماسك قدامه عشان ماتنفجرش في وشه.
"
31	"- نعم ياوالدى، هاتفهمنى ايه بالظبط؟
"
32	"بنبرة خفت حدتها عن الاول بكتير: - قبل ما افهمك انا. ممكن افهك منك ايه سبب اعتراضك على تقديم الميعاد؟ هو انتى مش عارفة من الاول. أن الخطوبة اَخرتها الجواز؟
"
33	"ردت بانفعال: - طيب وفترة الخطوبة دى اللى بتعيشها اى بنت وبتتمتع بيها. اتحرم منها انا ليه؟ دى بتبقى احلى من الجواز نفسه. دى...
"
34	"- دى ايه يا نورا؟ هو انتى بتحبى الواد اصلاً؟ عشان تتمعى بالخطوبة والكلام الفارغ ده؟
"
35	"قالها بمقاطعة لجمتها. واثارت دهشتها هي ووالدتها اللى ماقدرتش تمسك لسانها في سؤاله: - يعنى انت عارف انها مابتحبوش. ومع ذلك عايزها تتجوزا كمان من قبل ما تاخد عليه ولا تحبه؟
"
36	"زغر لها بعيونه قبل مايرجع لبنته تانى: - سيبك من كلام والدتك الهبلة دى. انتى مهما قعدتى معاه مش هاتاخدى عليه غير لما تتجوزيه. وانا لما بقولك تتجوزيه يعنى هاتتجوزى فلوسه يابت العبيطة. هو انت يابت عامية؟ مش عايزة تقبى على وش الدنيا وترفعى اهلك معاكى؟ مش دريانة بالفلوس اللى بيتمرمغ فيها معتصم ومافيش حد مشاركه فيها؟ حتى خواته البنات مافيش واحدة فيهم قادرة تكلمه عن نصيبها في العز ده. ماتفوقى يابت وحسى بالهنا اللى انتى داخله عليه. بلاخطوبة بلا كلام فارغ.
"
37	"ساعتها مااتحملتش تستنى اكتر من كده. قامت قدامه من غير رد وهي رايحة على غرفتها وبتتوعد معتصم بالشتيمة واقذر الألفاظ.
"
38	"وفى البيت الكبير
"
39	"دخلت صباح على وائل في غرفته عشان تصحيه. ولكنها فوجئت بيه صاحى وهو بيتكلم في الفون مع خطيبته. وكعادة اى ام مصرية وقفت تتصنت من غير ما تطلع اى صوت وهي مطرطقة ودانها كويس اوى على اى كلمة او همسة.
"
40	"بنص نومة وهو مسنود بضهره على قائم السرير، ايده ماسكة الفون على ودنه وهو بيكلمها بسعادة
"
41	"- بقولك وحشتيني. انتى ردك ايه؟
"
42	"وصله صوتها بصعوبة: - وانت كمان...
"
43	"زود في هزاره معاها بغلاسة وهو بيضحك: - لا ما سمعتش كويس. علٌى صوتك شوية كمان عشان انا سمعى تقيل.
"
44	"سمع صوتها وهي بتزوم بكلام مش مفهوم. زودت البهجة اكتر في قلبه منها. خاطبها تانى بتصنع الجدية.
"
45	"- بتبرطمى بتقولى ايه؟ مش فاهم حاجة؟
"
46	"ردت بنفاذ صبر: - ماخلاص عاااد باه.
"
47	"- بااه!
"
48	"قالها هو بضحكة مجلجلة طالعة من القلب رجت الغرفة كلها. ولكنها وقفت فجأة لما شاف جدته صباح وهي واقفة مسنودة على الحيطة جمبه بشكل فاضح قوى اللى بتعمله. اتحمحم وهو بيتعدل في قعدته.
"
49	"- طيب اقفلى انتى دلوقتى يا هدير وانا هابقى اتصل بيكى بعد شوية نكمل كلامنا.
"
50	"بعد ماقفل معاها وجه كلامه لجدته بابتسامة ماكرة: - صباح الفل عليكى ياست الكل. انتى واقفة بتعملى ايه عندك؟
"
51	"قربت تقعد جمبه وبروح الفضول سألته: - صباح الخير ياجلب ستك. كنت بتجولها ايه؟
"
52	"بابتسامة مشاكسة: - يعنى عايزة تفهميني انك ماسمعتيش حاجة في وقفتك هنا جمبى وانا مش حاسس ولا دريان بوجودك؟
"
53	"جاوبت بخجل بتحاول تداريه: - اااا ياولدى انا كنت جاية اصحيك بس اتكسفت اقطع كلامك مع خطيبتك.
"
54	"بطرف صوابعه قرص على خدها بخفة ومداعبة: - ياستى الكل انتى ياقمر. اقطعى المكالمة واعملي مابدالك. هو انا عندى اغلى منك في الدنيا دا كلها.
"
55	"شدته من قميصه تطبع على خده بوسه كبيرة: - شالله يهنيك ياغالى انتى يانور عينى. طب ياللا قوم بجى عشان تفطُر مع جدك.
"
56	"- ماشى انا قايم معاكى احسن انا جعان اوى ونفسى افطر أى حاجة من ايديكى الحلوة دى.
"
57	"قالها وهو بيقوم من فرشته وبيقومها معاه حاوط بدراعه على كتفها يسألها: - قوليلى ياست الكل بقى عجبتك ليلة امبارح.
"
58	"لوحت بكفوفها المفرودة قدامه بفرحة باينه في عيونها: - يوووه. دى كانت ليلة ولا احلى الليالى. ربنا يتم فرحتك على خير يارب.
"
59	"رد عليه بفرحة وسعادة هو كمان: - يارب ياستى يارب.
"
60	"راحت منها الابتسامة وهي بتكمل بنبرة متغيرة: - حاجة واحدة بس اللى نقصت عليا فرحتى؟
"
61	"زم شفايفه وهو بيهز دماغه بتفهم: - عارف ياستى عارف. اللى كانت عاملاه نور و معتصم. انا رايح لها النهاردة البنت دى اشوف ايه حكايتها بالظبط!
"
62	"كان في عز نومته لما صحى على الصوت العالى للفون. اللى كان بيرن على طول من غير ما يوقف، تناوله من على الكمود بعين مقفولة والتانية لسه بيفتحها بصعوبة. لدرجة انه فتح الاتصال من غير ماياخد باله من نمرتها. وبصوت متحشرج من اثر النوم.
"
63	"- الو، مين معايا؟
"
64	"ردت بعصبيه وسخرية في نفس الوقت: - الو ياعنية. سلامة الشوف. ايه مش عارف تقرا اسم خطيبتك ولا انت مش مسجل اسمى اساساً؟
"
65	"رد عليها وهو بيفوق من كلامها: - واه. انتى نورا مش بعاده يعنى؟
"
66	"كملت هي بتهكم: - ايه بقى؟ انت مستغرب انى باكلمك؟ اطمن ياحبيبى انا مش بتصل عشان جمال عيونك. لا انا بتصل عشان اعرف منك بالظبط. انت ليه كلمت والدى وقدمت ميعاد الفرح؟ وامتى لحقت تكلمه أساساً؟
"
67	"اتعدل في فرشته يرد على كلامها المستفز بعد ماطار النوم من عينه: - وانتى بجى مصحيانى مخصوص عشان تسأليني السؤال الماسخ ده؟
"
68	"ردت بزعيق وصوت عالى: - انت هاتحرق دمى ياجدع انت؟ بقى بتقرر من دماغك وتفاتح والدى في حاجة زى دى من غير متاخد رأيى. دا اسميه ايه بقى استهبال ولا استعبا...
"
69	"- لمى نفسك يابت واحفظى لسانك.
"
70	"قالها بمقاطعة حادة وصوت قوى فجأها قبل ما يكمل.
"
71	"- انا ساكتلك من الصبح على جلة ادبك بمزاجى. لكن كلمة تانية هاتزوديها وهاكون معرفك مجامك صح؟
"
72	"فضلت فاتحة بقها ومبرقة عيونها بصدمة قبل مايطلع صوتها اَخيراً: - انت بتقول ايه يابنى ادام انت؟
"
73	"سمعت صوته بشخطة تكاد تشق ودنها.
"
74	"- انا جولت مش هاسمحلك تجلى ادبك. وان كان على الفرح فلو مش عاجبك نفضها سيرة على كده من دلوكت.
"
75	"قال الاَخيرة وقفل السكة في وشها. زود الصدمة عندها اضعاف.
"
76	"خرجت نهال من شقتها وهي بتقلب في شنطتها تتأكد من محتواها على ما مدحت يخرج وراها ويقفل الشقة. ولكنها فوجئت ب رأفت ابن جارهم الصغير وهو نازل من الدور اللى فوق بيجرى عليها بفرحة: - طنت نهال الحلوة.
"
77	"شهقت بفرحة وهي بتلقفُه بين ايديها: - حبيبى يا رأفت وحشتنى خالص.
"
78	"شبط الولد فيها بأيديه الاتنين يضمها اكتر: - وانتى كمان والله ياطنت وحشتينى اوى اوى اوى.
"
79	"ضحكت بمرح: - يااااه. كل ده. تلاتة قوى.
"
80	"اكد عليها ببرائة الطفولة وهي بيحضنها من تانى: - واكتي كمان ياطنت.
"
81	"ضحكت بصوت عالى: - يالهوى عليا. وحشتنى اللدغة الحلوة دى في لسانك.
"
82	"خرج مدحت عالصوت وعيونه مبرقة. هم يزعق في الاتنين الحبيبة وهما حاضنين بعض بفرح. ولكن رؤية والدة رأفت وهي نازلة من شقتها بابتسامة ودودة لجمته: - صباح الخير يادكاترة. قال وانا اللى بدور عليه فوق. لو كنت اعرف انك وصلتي من البلد. كنت نزلت على طول من شقتى عشان كنت هابقى متأكدة انه هايكون عندك!
"
83	"قربت منها نهال تسلم عليها بابتسامة صافية وهي لساها شايلة رأفت وحضناه.
"
84	"- ياحبيبتى انتى صباح الفل. دا رأفت ده واحشنى جدا والله.
"
85	"- ربنا يدوم المحبة يارب. عامل ايه انت يادكتور؟
"
86	"قالتها وهي بتقرب تسلم على مدحت والبنت في ايدبها.
"
87	"بابتسامة ماوصلتش لعيونه مد كفه يصافحها بمجاملة: - اهلاً يا استاذه. انا كويس والحمد لله.
"
88	"اللتفت تانى ل رأفت ابنها وهو في حضن نهال: انزل بقى يا رأفت خليهم يلحقوا مشوارهم واحنا كمان نلحق مشوارنا.
"
89	"نزل رأفت على الارض وهو بيعترض: - طب احنا نروح معاهم مشوارهم وهما يروحوا معانا
"
90	"ماهو احنا كده كده رايحين المستشفى برضوا.
"
91	"والدته وهي بتزغر بعيونها: - عيب ياولد. دول رايحين الجامعة مكان شغلهم. واحنا رايحين مستشفى عادى عشان تطعيم البنت.
"
92	"كشر مدحت وهو بيحاول يمسك لسانه و نهال
"
93	"ردت بضحكة مع والدته وهي بتلعب في شعره: - طب ماتيجوا نوصلكم في سكتنا مدام اكيد والد رأفت في الشغل دلوك؟
"
94	"ردت الست بحرج: - هو فعلا في الشغل حالياً. بس ياجماعةاحنا مش عاوزين نزعجكم واحنا عربيتنا موجودة تحت.
"
95	"اتحمحم يرد عليها بشوية زوق: - لا حضرتك مافيش ازعاج. دا مشوار زى اى مشوار يعنى.
"
96	"قربت منها نهال تسألها عن البنت: - هي عاملة ايه دلوكت؟ كبرت كده عن اَخر مرة شوفتها فيها؟
"
97	"- اهو ياحبيبتى شوفيها بنفسك واعرفى.
"
98	"قالتها وهي بتناولها البنت وهما نازلين لمشوارهم.
"
99	"صرخ الولد بسعادة: - احلى حاجة والله. نهال الكبيرة وهي شايلة نهال الصغيرة.
"
100	"اللتفت له مدحت بغيظ وهو نفسه يفتك بيه. ولكن نظرة ليها وهي شايلة البنت الصغيرة. نسته الدنيا ومافيها. وهو شايف قدامه الحلم اللى بيراوده ليل ونهار ومش قادر يبوح بيه عشان دراستها ومستقبلها.
"
101	"دخل شقته والعفاريت بتنطط في وشه. الغضب اللى جواه لو خرجه عليها مش هايهدى اللى لو خنقها بأيديه الاتنين. وجدها في الشرفة مع اخوها ووالدتها بيضحكوا ويهزورا. دخل عليهم كالاعصار. يمسكها من دراعها على غفلة وهو بيقومها من مكانها وبيكلمها بغضب جحيمى: - انت صحيح يابت؟ بلغنى معتصم بعدم رغبتك في الجواز وانك عايزه تفركشى الخطوبة؟!
"
1	"فى البيت الكبير. بعد ما صلى ياسين صلاة الضحى وخرج من غرفته لقى وائل قاعد عالكنبه وعينه في الفراغ وشكله كان باين اوى انه سارح. قرب منه ياسين يقعد جمبه ويتكلم معاه: - سرحان في ايه؟
"
2	"انتفض وائل منبوط من كلمة ياسين ولمسة كفه على ضهره: - جدى! انت هنا من امتى؟
"
3	"ابتسم ياسين بمرح و هو بينظرله: - اللى واخد عجلك يتهنى بُه.
"
4	"ابتسم وائل بسخريه: - وايه الفايده بقى؟ لما تاخد عقلى وانا مش عارف الاقيها.
"
5	"اتأثر ياسين بلهجة وائل الحزينه: - طب ماتستعجلش في الرجعة لبلدكم واجعد استنى كام يوم تانى.
"
6	"مط وائل شفايفه بملل: - يعنى اخسر شغلى ياجدى كمان! دى كأنها فص ملح وداب. انا حاولت مع نهال و بدور و نيره وبرضو ملاقيتهاش. يالا بقى كل حاجه نصيب.
"
7	"- ان شاء الله يكون ليك فيها نصيب. البت دى علجتك من نظره واحده. تستاهل جايزه دى.
"
8	"بس جوم معايا دلوك.
"
9	"قالها وهو بينهض وبيشده من ايده
"
10	"وائل وهو مستغرب.
"
11	"- هانروح فين ياجدى بس دلوقتى؟
"
12	"ياسين وهو بيمشى بيه ويشده من ايده
"
13	"- شوف ياسيدى انا عندى جماعه صحابى بره البلد وعايز اسلم عليه. هاخدك توصلنى ليهم وبالمره تغير جو وتشوف البلاد جبل ماتمشى بكره. ماهو ياولدى في الحركة بركة
"
14	"وفى الدور التانى. نجلاء كانت بتجهز في شنط الهدوم ووالدتها قاعده عالسرير بحزن و نورا واضعة ايدها على خدها بضيق وهي شايفه مناظرهم ومستغربه: - ايه ياجماعة؟ هو انتو في عزا؟!
"
15	"خبطت صباح بكفها على ضهر كفها التانى باستياء: - صعبان عليا يابتى فراجك عنى انتى وعيالك. دا انا ماصدجت فرحت بيكم الايام اللى فاتت. ارجع تانى لفراجكم وبعدُكم عنى بالسنين: سابت نجلاء العباية اللى في ايدها وقعدت جمبهم بتعب.
"
16	"- يعنى هو بخاطرى ياما. انا ان كان عليا مش عايزه اسيبك نهائى. بس اعمل ايه بقى؟ احنا حياتنا كلها هناك. دا غير سامح اللى ربنا هداه اخيرا وسابنا قاعدين المده دى كلها. مش عايزينه يقلب تانى احنا ماصدقنا. عشان يرضى يخلينا نرجع تانى
"
17	"- كدابه ياتيته بابا مش هايخلينا ننزل تانى انا عرفاه. دا بيكره البلد زى عنيه.
"
18	"قالتها نورا بصوت عالى اثارت غيظ والدتها اللى جزت على اسنانها وهي بتنظر لها.
"
19	"- اقعدى انتى ساكته. انا ماسكه نفسى عنك بالعافيه. لايميها بقى واتكنى.
"
20	"صوتها عِلى اكتر
"
21	"- هو انتى كل اللى عليكى اسكتى اسكتى. ماليش راى انا يعنى!
"
22	"- شوفى البت وعمايلها ياما. عاجبك اسلوبها ده؟
"
23	"قالتها نجلاء وهي بتشاور بصابعها على نورا. اللى دبت في الارض برجلها.
"
24	"صباح بشده
"
25	"- ماتعليش حسك على امك يا نورا عيب عليكى يابتى. يعنى هي بايدها ايه بس!
"
26	"- يووه انتو ماحدش فيكوا فاهمنى خالص. انا قايمه وسايبهالكم.
"
27	"قالتها وهي ماشيه ودول نظرلوها باستغراب وبعدين سالت صباح
"
28	"- انتوا ماشين امتى بالظبط بكره؟
"
29	"نجلاء بحزن وهي بتقوم من جمب والدتها وترجع تانى للى بتعمله.
"
30	"- يعنى عالصبح كده يا امى. ربنا يعدلها ويستر طريقنا.
"
31	"اتنهدت صباح بألم: - يارب يابتى يارب.
"
32	"خرجت نورا للجنينة وقعدت على كنبة ياسين المعروفه. اتنهدت بصوت عالى وهي بتوضع كفها على خدها وعينها شارده في الفراغ: - ياما نفسى اشوفك قبل ما اسافر. اسبوع هايعدى دلوقتى من ساعة ما شوفتك اخر مره. ساعة الخناقه. وبعدها ما شوفتكش تانى. لما باسأل عنك في الوكاله. بيقولوا مش موجود. وحتى لما روحت بيت خالى سالم على امل انك تيجى هناك واشوفك برضو ماجيتش. بس لو ماكنتش مراتك بتكشر في وشى والنعمة كنت روحتلك شقتك وماهمنيش لكن اعمل ايه بقى.
"
33	"دا ايه التعب اللى انا عايشه فيه دا بس ياربى اوووف.
"
34	"بدور كانت واقفه قدام المرايه وبتلف بجزعها يمين و شمال بتفحص لنفسها وهي لابسه بيجامتها البرمودا. خرج عاصم من الحمام نظر لها باستغراب: - بتعملى ايه يامجنونه؟ هاتتخايلى!
"
35	"ابتسمت وعينها لسه بتفحص جسمها: - بشوف نفسى تخنت ولا لاه.
"
36	"رد عليها وهو بيلبس جلابيته: - لا انتى لسه ماعرفتيش. تخنتى طبعاً.
"
37	"نظرة بشراسه لانعكاسه في المرايه: - بطل تجول عليا تخينه يا عاصم احسنلك اها. انا بجالى ساعه ببص في المرايه ومش شايفه نفسى تخنت.
"
38	"وصل عندها يكلمها عن قرب: - والنبى صح مش شايفه نفسك تخنتى. صادجه في كلامك عنى!
"
39	"ضربته بقبضة ايدها على دراعه: - ايوه صح. واياك اسمعك تانى بتجول تخينه فاهم
"
40	"ضحك بعلو صوته وهو بيمسك ايدها: - طب خلاص ما تزعليش مش تخينه. اتبسطى كده ياستى!
"
41	"فلتت ايدها تتكلم بزهو
"
42	"- ايوه اتبسطت.
"
43	"اللتفت بعدها للمرايه تانى وهو وقف وراها يسرح شعره. فرجعت تسأله بقلق
"
44	"- هو انا لو تخنت اكتر من كده ياعاصم. هاتضايج ولا تعايرنى.
"
45	"رمى المشط على التسريحه ينظر في عنيها بجديه: - اعايرك! ليه يا بدور شايفنى راجل تافه ولا هفج عشان اعاير مراتى على حاجه زى دى. مايعملش كده غير الناجص او اللى كاره مرته. وانا لا دى ولا دى. فاهمانى.
"
46	"- فاهمه يا احلى راجل في الدنيا.
"
47	"قالتها وهي بترجع للمرايه تانى بابتسامه وارتياح.
"
48	"وضع هو ايديه الاتنين على اكتافها يطمنها اكتر بابتسامته الجميله: - اتخنى ياستى زى ما انتى عايزه. اصلاً انا واجع فيكى وبحبك. سوا كُنتى رفيعه ولا تخينه. يا بدر البدور انتى.
"
49	"وضعت ايديها الاتنين على ايديه اللى على اكتفاها بفرحه اكتر.
"
50	"- يخليكى ليا يارب.
"
51	"- وانتى كمان يانور عينى.
"
52	"قالها وهو بيبوسها في خدها وبعدها اتحرك عشان يمشى. فندهت هي عليه بقلق.
"
53	"- انتى رايح فين يا عاصم؟
"
54	"نزل بدماغه ينظر لها بابتسامه ماكره.
"
55	"- يعنى هاكون رايح فين يعنى؟ اروح الوكاله مثلاً وانا مراتى محرجه عليا اعتبها السبوع دا نهائى! طبعاً لا. انا راجل ماجدرش اكسر كلمة مرتى.
"
56	"ضحكت بصوت عالى تسأله بمرح: - طب لابس كده و رايح فين؟
"
57	"اتنهد بتمثيل يجاوب عليها
"
58	"- رايح اعدى عالتجار واشوف حساباتى معاهم. عندك اعتراض يامدام؟
"
59	"ضحكت بصوت عالى اكتر
"
60	"- لا ماعنديش. خلاص انا سمحتلك. روح يا عاصم شوف التجار؟
"
61	"غمز لها بعينه وهو خارج: - سلام بجى.
"
62	"ردت هي السلام بعد ما خرج بارتياح وفرح
"
63	"وبداخل العربيه وائل كان بيسوق بملل. وياسين بيوصفله السكه: - وبعدين ياجدى. انا بقالى ساعه وماشى بالعربيه في الشوارع دى. امتى بقى اتلم عالطريق بدل الحجاره والتراب اللى هايبوظوا العربيه دول
"
64	"ياسين بحماس
"
65	"- خلاص يا وائل هما شارعين ونحصل الطريج السريع.
"
66	"ضرب وائل على عجلة القياده بيأس
"
67	"- لسه في شوارع تانى ياجدى؟
"
68	"- ياولدى طول بالك شويه. خلاص هان، استنى كده. جدم شويه بعربيتك عند المرة اللى ماشيه بسرعه جدامك دى. دى كانها رضوانه
"
69	"قالها ياسين بقلق لما لمحها بتمشى بخطوات سريعه كالجرى.
"
70	"ردد وائل الاسم باستغراب وهو بيقرب بعربيته منها
"
71	"شاور لها ياسين من شباك العربيه عشان توقف
"
72	"وهى اخدت بالها ووقفت على مضض.
"
73	"نزل من عربيته يسألها بقلق: - خير يابوى. مالك بتجرى كده ليه؟ في حاجه؟
"
74	"اخدت نفسها الاول وبعدها جاوبت بصوت يقلق.
"
75	"- نسمه بتى وجعت من عالسلم و تعبانه جوى. وعايزه اللحج الوحده الصحيه. عشان اشوفلها اى حد يشوفها.
"
76	"- وجوزها عبد الرحيم راح فين؟
"
77	"جوزها بره البلد. وانا خايفه اكلمه واجلجه دلوك وهو مسافر! عن اذنك بجى اللحج الوحده.
"
78	"- لا تروحى ولا تاجى. انا جاى معاكى دلوك وهاخدها بالعربيه. يالا بسرعه انتى اركبى معانا عشان تروحى معاها.
"
79	"- بس يابوى...
"
80	"- اخلصى ياللا خلينا نطمن عالبت.
"
81	"قالها بصرامه وهو بيقاطعها وهي ماقدرتش تعارض وركبت معاهم عشان توصلهم البيت عند بنتها. وائل كان بيسوق بغضب مكتوم من المشاوير اللى اتورط فيها دى فجأه.
"
82	"وقفت العربيه قصاد بيت عبد الرحيم جوز بنتها وهي نزلت بسرعه تجيب نسمه. ماقدرش يستنى ياسين في العربيه ونزل منها يخبط بعصايته على الارض بقلق وخوف على البنت. وائل كمان ماقدرش يتحمل وخرج من العربيه يشم هوا ويشرب سيجاره يطلع فيها غلُه. شويه كده وخرجت البنت و امها بتساندها هي واخت عبد الرحيم
"
83	"- الف سلامه عليكى يابتى. خير ان شاء الله خير.
"
84	"قالها ياسين وهو بيتقدم منهم ويسند البنت. انتبه وائل على صوت ياسين فالتفت بدماغه. برق بعينه وهو مش مصدق اللى شايفه. اخيراً لاقاها وهي بتسند البنت التعبانه وباينها قريبتها. وقف متسمر وكأن الكون صفصف عليهم. عينه عليها بتركيز وهي بتسند قريبتها ومش دريانه. فاق على صوت ياسين وهو بيزعق فيه: - افتح باب العربية ياوائل. واجف متنح كده ليه؟
"
85	"- هااا، حاضر ياجدى. اتفضلوا ياجماعة اتفضلوا.
"
86	"قالها وهو بيفتح لهم باب العربيه. دخلت رضوانه وبنتها التعبانه. فالتفت هو للبنت يسألها: - انتى هاتركبى معاها يا انسه؟
"
87	"رفعت عينها هي ليه عشان ترد. لكنها اتبرجلت لما شافته عن قرب وافتكرته. خصوصاً لما شافت ابتسامته ليها.
"
88	"- لا انتى خليكى يا هدير يابتى.
"
89	"سمعتها من رضوانه فزاحت عينها عنه ترد عليها
"
90	"- خلاص روحوا انتوا وانا جايه وراكم.
"
91	"اتكلم هو بسرعه
"
92	"- ليه بس ياانسه هدير ماتركبى معانا. دى العربيه واسعه وتشيل.
"
93	"ردد ياسين الاسم مستغرب والبنت ردت بخجل
"
94	"- مالوش لزووم. اناممكن اروح مشوار الوحده مشى!
"
95	"وائل بلهفه
"
96	"- تمشى عالارض والعربية موجوده. لا طبعاً مايصحش.
"
97	"اتدخل ياسين بزهق
"
98	"- حن عليكى يابتى اطلعى. خلينا نلحج البت التعبانه ماتتكسفيش منينا.
"
99	"دخلت البنت مع رضوانه وبنتها في الخلف وركب ياسين قدام مع وائل اللى الفرحه ماكنتش سايعاه.
"
100	"-ها يابنتى. رأيك ايه تعبتينى؟
"
101	"قالتها نهال بزهق من صحبتها اللى ماريحتهاش بجواب على سؤالها.
"
102	"نوها بتردد
"
103	"- مش عارفه يا نهال. ارد واجولك ايه؟
"
104	"نهال بانفعال
"
105	"- تجولى موافجه ولا لأ.
"
106	"سكتت شويه وعنيها رايحه جايه
"
107	"- يا نهال انا خايفه ليكون لعب عيال. وانا مش عايزه حاجه تشغلنى عن مذاكراتى.
"
108	"- لعب عيال!، ليه بتجولى كده؟
"
109	"- عشان رائف لسه ما اتخرجش. دا غير انه خفيف كده مش زى الدكتور مدحت شخصيه كده وتجيل...
"
110	"قاطعتها نهال بعصبيه
"
111	"- خلى بالك يادكتوره انتى بتتكلمى عن جوزى.
"
112	"ضحكت نوها بمرح.
"
113	"- انتى بتغيرى يابطه؟ اول مره تحصل دى!
"
114	"ردت بعصبيه
"
115	"- ايوه بغير ياختى وما غيرش ليه ان شاء الله؟
"
116	"- حجك ياعم. ان ماكنش الدكتور مدحت مراته تغير عليه امال...
"
117	"خبطت نهال بعصبيه عالطرابيزه
"
118	"- لمى نفسك يا نوها ماتخلنيش اتعصب عليكى.
"
119	"انفجرت نوها في نوبة ضحك بعد ماخرجت نهال عن شعورها. والتانيه كانت بتنظر لها بغيظ. وبعدها بفتره
"
120	"- هاتفضلى كده تضحكى اليوم كله. ماتخلصى يابت جاوبينى على سؤالى.
"
121	"وقفت نوها الضحك وبعدها جاوبت.
"
122	"- لا يا نهال.
"
123	"باصت لها بخيبة امل
"
124	"- متاكده!
"
125	"- متاكده!
"
126	"وفى البيت الكبير. كانت نجلاء قاطعة الصاله رايحه جايه وهي بتفرك بايدها بقلق: صباح اللى كانت قاعده هي ونورا بيتفرجوا عالتليفزيون: - يابتى اجعدى. ملهوش لازمه الجلج بتاعك ده!
"
127	"وقفت نجلاء ترد
"
128	"- ازاى ياماما بس. دول طلعوا من الصبح ولسه مارجعوش. انا خايفه يكون حصلت حاجه.
"
129	"صباح بسرعه في الرد
"
130	"- الشر بره وبعيد. ليه يابتى الفال الزفت ده بس؟
"
131	"ردت نورا كمان بزهق وهي ماسكه الريموت وبتغير في القنوات.
"
132	"- هما عيال صغيرين. دا جدى مخه يوزن بلد وابنك يعنى محسوب راجل.
"
133	"مسكت نجلاء المخده الخفيفه الموجوده عالكنبه ورميتها عليها بغيظ.
"
134	"- راجل غصب عنك يازفتة انتى.
"
135	"- اه. شايفه ياستى اهى دايماً كده مش طايقانى.
"
136	"قالتها نورا بعد ما اتحاشت المخده.
"
137	"صباح بقلة حيلة
"
138	"- معلش يابتى. بس انتى كمان لسانك متبرى منك!
"
139	"- انا.
"
140	"نجلاء بانفعال.
"
141	"- ايوه انتى. وقومى يالا شوفى مين عالباب وبيضرب الجرس.
"
142	"- كمان اقوم.
"
143	"- ايوه اخلصى ياللا
"
144	"قامت نورا من مكانها وهي بتخبط الارض برجلها عشان تفتح الباب. اللى بمجرد ما فتحته صرخت بصوت عالى
"
145	"- بابا حبيبى. وحشتنى!
"
146	"صباح و نجلاء رددوا بصوت واحد مستغربين
"
147	"- بابا! ودا ايه اللى جابه؟!
"
1	"انت عايز تمد ايدك على اختك ياوائل؟
"
2	"قالها سامح بصوت عالى وهو بيقرب منهم وشياطينه بتترقص قدامه. نورا ارتدت للخلف تتحامى في والدها و وائل وقف متخفز يرد على والده: - انت مشوفتش حاجه يا والدى. وبنتك قلة ادبها!
"
3	"سامح باسلوب تهكمى: - قلت ادبها! قلت ادبها في ايه بقى ياعنيا عشان أربيها انا بنفسى؟
"
4	"ياسين وهو بيحاول يتمالك اعصابه: - مالهوش لزوم الكلام والحديت ياسامح. دى امور عادية بتعدى ياما بين الأخوات وبعضيهم.
"
5	"- عادية دا ايه ياعم ياسين؟ دا عايز يضربها وانا لسه عايش وعلى وش الدنيا.
"
6	"قالها سامح باسلوبه المستفز فردت عليه نورا وهي بتتحامى فيه عشان تغيظ عاصم اللى واقف ساكت ومش ناطق بحرف وبالمرة وائل اخوها كمان.
"
7	"- عايز يضربنى ياوالدى عشان عايزنى ارفض معتصم وانا بقولوا عايزه افكر.
"
8	"صدرت منه ضحكه مستفزه قبل مايرد باستفزاز اكتر: - والله وبقيت راجل ياسى وائل وعايز تمشى كلامك على كلام ابوك
"
9	"وائل وهو بيحاول يسترضيه: - ياوالدى اسمعنى...
"
10	"قاطعه سامح يقول بحده: - سمعك القل وتعب السر يافاشل يابن امك. دلوقتي بقيت راجل وعايز تمشى كلمتك عليا وعلى اختك دا انت من شهرين بس كنت بتمد ايدك وتاخذ مصروفك منى قبل ماتتوظف ويبقالك سعر.
"
11	"التهزيق جعل وائل واقف مصدوم وهو مش عارف يرد على والده بايه خصوصاً في وجود ياسين اللى كان بيغلى من جواه ونفسه يأدب سامح. وعاصم اللى مقدرش يمسك نفسه فخرج عن شعوره: - خبرا ياعم انت؟ هو كان عمل ايه عشان التهزيق دا كله. طب على فكره بجى هو عنده حج انه يتجوز البنت اللى رايدها ويمنع جوازة اخته من واحد زى معتصم!
"
12	"- هاها!
"
13	"خرجت منه بسخريه وصوت عالى وهو بينظر لعاصم بتحفز قبل ما يتابع.
"
14	"- وايه كمان ياسى عاصم سمعنى واشجينى ولا اقولك تعالى ربى عيالى بدالى احسن.
"
15	"ياسين بخشونه: - ما تفوضها يا سامح انت عايز تعملها عاركه وخلاص
"
16	"سامح وهو بيميل بدماغه لياسين باستنكار: - ايوه امال ايه؟ ماهو عشان ابن ابنك تطلعه هو اللى المؤدب وانا الراجل الكبير عايز تركبني الغلط والعيبه.
"
17	"عاصم ماتحملش على جده فاتقدم عليه وهو بيزعق: - عليا النعمه لولا انك راجل كبير لكنت انا علمتك الصح من الغلط.
"
18	"ياسين بصوت عالى و هو بيضرب العصايه على الارض بعصبية: - فوضها ياعاصم واعملى اعتبار. ولا اجولك روح احسن ياولدى وتبقى تيجى مرة تانيه بعدين.
"
19	"- عندك حج ياجدى انا ماشى. عشان اجصر الشر وماتهورش على حد.
"
20	"قالها معتصم وهو بياخد فونه ومفاتيحه وبيتحرك بخطوته السريعه فنده عليه سامح يوقفه: - طب انا بقى هابلغ معتصم بموافقة بنتى عليه. اما اشوف بقى هالاقى مين يمنعنى هنا؟
"
21	"ياسين نظرله بصدمه ومعاه وائل كمان و عاصم اللتفت ينظرله وعنيه بتطلع شرار وهو بيمسك نفسه عن الرد عليه. باللى يستاهلوا قبل مايمشى. نورا بقى الدنيا لفت بيها وحست ان اللعب هايقلب بجد بعد ماسمعت اللى والدها قالوا وهي بتنظر لأثر عاصم وهو ماشى قدامها ووالدها اللى التصيميم كان ظاهر اوى في نظرة عنيه!
"
22	"فونها للمرة الثانية يرن برقمه وهي ماترضاش ترد عليه.
"
23	". نفخت بضيق وهي ماسكه الفون في ايدها ونفسها ترد عليه وتهزقه. بس دى هاتعملها ازاى دى بتتسكف حتى ماتكلمه يبقى ازاى هتقدر تهزقه. اتنفست بعمق اول اما الرنة خلصت عشان تلتفت تانى لمزاكرتها. ولكنه عاود الاتصال تانى.
"
24	"- اوووف. طب والنعمة لاديك على دماغك ياسى رائف بس كده.
"
25	"قالتها بصوت واضح لنفسها قبل ما تفتح الاتصال وترد عليه بعصبية
"
26	"- الوو. مين معايا؟
"
27	"قالتها بخشونه جعلته يضحك فرد عليها وهو بيحاول يمسك ضحكته.
"
28	"- مساء الخير ياأنسه نوها ايه اخبارك؟
"
29	"بصت للفون باندهاش بعد ما سمعت بحة صوته المصطنعة: - استاذ رائف اظن انه مايصحش ترن على تليفونى...
"
30	"- رائف! الله. اول مرة اعرف ان اسمى حلو كده.
"
31	"قالها وهو بيقاطعها. جعلها تفتح بقها مذهولة من جراته بعد ما وقف الكلام على لسانها. فتابع بابتسامة وتسليه
"
32	"- سكتى ليه؟ ماتردى ياانسه نوها؟
"
33	"الغيظ ملى قلبها منه وهي مش لاقيه حل ولا عارفه توقفه. فضغطت على انهاء المكالمة بعزم ما فيها.
"
34	"هو في مكانه كمل ضحك مع نفسه وهي مازلت على حالتها فقررت تمسك الفون وتتصل بيها وتطلع فيها غلبها.
"
35	"نهال كانت في سابع نومه لما رن فونها كذا مرة ففاقت من نومتها غصب. فتحت عينها على سقف الغرفة لقيته الوان مبهجه عكس غرفتها. نزلت بعنيها عالحيطة لقيتها كلها رسوم كارتونية. وهي بتسوعب ايه اللى نايمها في غرفة الاطفال وجدت نفسها نايمه على سرير صغير وجمبها رأفت بن جارهم الصغير. ذهنها بقى يعيد اللى حصل بعد مااكلت رأفت ولعبت معاه جابته هنا عالسرير عشان تنيمه فنامت معاه.
"
36	"- يانهار اسود دا نسيت مدحت خالص قالتها وهي بتحاول تقوم بجزعها ولكن مع استمرار. زن الفون مسكته ترد بضيقه: - الوو. عايزه ايه يا نوها؟
"
37	"ردت بشرارها ونارها: - أخيراً رديتي ياست يا نهال وانا بجالى ساعه برن عليكى.
"
38	"نفخت بزهق: - كنت نايمه يابنتى. ايه اللى حصل لدا كله؟
"
39	"نوها بعصبية: - ابن عمك يا نهال مش مبطل غلاسته. مره يبعتلى ورد في الرسايل ومرة يتصل بيا ويكلمني. انتى السبب يانهال علشان انتى اللى اديتلوا رقمى؟
"
40	"اتنهدت بسأم وهي بتحاول تمسك اعصابها في الرد عليها
"
41	"- نوها انتى مش شايفه ان الوجت متاخر عالصوت العالى كده في الليل. الصباح رباح يا نوها وبكره في الكلية هزجينى براحتك!
"
42	"- استنى يا نهال...
"
43	"- تصبحي على خير يا نوها.
"
44	"قاطعتها وقفلت السكه وبعدها قامت من مكانها وخرجت من الغرفة: فتحت باب غرفة نومها واتقدمت بداخلها بخطوات محسوبه عشان ماتصحيهوش. نزلت بركبتها على الارض بخفه تتأمله وهو نايم وتنفسه مظبوط وهيئته كالملاك في هدوءه. هي عارفة انه اكيد نام وهو زعلان منها بس كانت هاتعمل ايه بقى؟ هي اتعاملت مع الولد واخدها الوقت ونامت! ودى كل الحكاية. باست على خده بخفه. فبالرغم من عصبيته وتحكماته الا ان دا منقصش حبه في قلبها بل بالعكس دا بيزيد وان كان هو بيحبها وبيظهر حبه دا في تصرفاته. فهى كمان بتعشقه ودا اللى بيخليها تغفرله وتسامحه رغم غيرته اللى بتوصل لجنان احياناً وتحكماته اللى بتخنقها في معظم الاحيان.
"
45	"رجع عاصم لبيته وهو شايل الهم فوق راسه مش عارف ان كان اللى عمله صح ولا غلط؟ بس هو اتصرف باندفاع وكان عايز يتأكد من صحة كلامها.
"
46	"- اديك اتأكدت وزيدت الطين بله! كان مالك انت من الاول بالكلام دا كله بس؟
"
47	"قالها لنفسه بلوم وعتاب بعدها نفخ بقوة وهو بيفرك بكفوفه على وشه. فسمعها بتسأله بقلق: - مالك يا عاصم فى حاجه حصلت؟
"
48	"رفع راسه ينظرله. فاتسمر مكانه من هيئتها اللى تخطف الانفاس. وهي فارده شعرها اللى غيرت لونه وواضعه مكياج مناسب للون عنيها ولابسه روب خفيف بيظهر اكتر ما بيخفى. كررت سؤالها تانى مع عدم رده.
"
49	"- انا بسألك يا عاصم في حاجه حصلت وضايجتك؟
"
50	"قرب منها بخطوات بطيئه وهو بيتأملها وقصادها بالظبط وقف ينظرلها لها وهي مستنيه رده اللى خرج في الاخر يقول بهيام: - مالى ايه يا بدور؟ هو انتى اللى يشوفك يفتكر هم ولا حزن ولا حتى يفتكر اسمه ولا اهله.!
"
51	"ابتسمت بزهو ترد بحماس: - عجبتك يعنى؟ طيب ايه رايك في لون شعرى الجديد؟ انا خليت البت زهره جيرانا في بيت ابويا تصبغهولى. اصلها شغاله في كوافير كبير في البندر...
"
52	"قاطعها وهو بيحاوط وشها بكفوفه يقول: - ياحبيبتى انتى مش محتاجه تغيرى شعرك ولا حتى تحطى مكياج. انتى بدر البدور يعنى احلى من احلى واحده شافتها عنيا في الدنيا دى كلها.
"
53	"ابتسمت بسعاده تقول: - والنبى صح يا عاصم انت عمرك ماشوفت واحده احلى منى؟
"
54	"باس على جبهتها بحنيه يقول بصدق وصوت اجش: - عمرى. انتى نعمة ربنا عليا ورزقى الحلو في الدنيا.
"
55	"ابتسامتها زادت اكتر وهو من غير مايشعر لقى نفسه بيحضنها بقوه ويشيلها من على الارض شيل. واحساس بالراحه بيغمره في قربها. وهي سعادة ماليه قلبها مع شعور عظيم بالأمان.
"
56	"فى اليوم التالى.
"
57	"وعند مدحت بالتحديد اللى كان بيفطر وهو مكشر وعينه مرقباها وهي بتأكل الولد وتهتم بيه. ولكنها كمان كانت بترمى نظرات وابتسامات لناحيته باسلوب غير مباشر وهو دايماً بيرد بجفا. ودا لانه لايمكن هاينسى عملتها ليلة امبارح لما سابتوا لوحده وراحت نامت مع الولد في الغرفة المخصصة لاطفال المستقبل منها. معقول دا يحصل ويبقى عنده اسرته الكامله واطفال يشبهوا والدتهم في ضحكها وشقاوتها معقول؟
"
58	"- مبسوط ياحبيبى.
"
59	"فاق من حلمه الجميل على سؤالها للولد اللى قالته يجى ستين مرة من امبارح والولد يرد عليها نفس الرد المستفز والمكرر. : - اوى اوى ياطنت نهال. انا بحبك اوى
"
60	"تمتم مع نفسه من الغيظ: - استغفر الله العظيم يارب من كل ذنبٍ عظيم.
"
61	"ضحكت مع نفسها بصوت واطى وبعدها سالته بجديه مزيفة: - متعرفش ايه اخبار والدته يا مدحت؟
"
62	"نظرلها بغيظ وهو ساكت شويه قبل ما يجاوبها: - والد الباشا رن عليا امبارح وانا في عز نومتى وبلغنى ان الست وضعت بنت وحالتها هي والبنت كويسه
"
63	"نهال بفرحه: ماما جابتلك اخت يا رأفت هاتسميها ايه ياحبيبي.؟
"
64	"رأفت بضحكه كمان: انا هاقول لبابا يسميها نهال.
"
65	"ساعتها مقدرش يتحمل وخبط بايده على طرابيزة السفره وهو قايم بعصبيه.
"
66	"فى اليوم التالى صحيت نورا من نومها اللى خطفته بالعافيه على ادان الفجر بعد سهر وتفكير كان هايجننها وهي مش عارفة تتصرف ازاى مع والدها اللى اصر امبارح انه هايبلغ معتصم بموافقته امام رفض جدها ووالدتها واخوها وائل وستها صباح وهي مش عايزه معتصم دا ولا بطيقه. لكن شعور النشوى والسعاده اللى حاستها لما شافت رد فعل عاصم وعصبيته في رفض معتصم والخناق مع والدها بشجاعه. جعلتها محتاره لا هي عايزه توافق ولاهى قادرة ترفض ونفسها الوضع يستمر كده للمده اللى تخلى عاصم يحس بالغيرة ومشاعره تتحرك نحوها.
"
67	"- ااااه. امتى بقى تحس بيا يااخى. يالهوى على جمالك وانت بتتخانق وتتعصب امبارح. ااه
"
68	"قالتها وهي بتضرب بأيدها الاتنين عالمخده اللى نايمه عليها وبعدها قامت بجذعها وهي بتكلم نفسها: - طب انا اعمل ايه دلوقتى؟
"
69	"قعدت شويه تفرك في شعرها وهي بتفكر وبعدها حسمت امرها تقوم من نومتها الاول وتترك التفكير شوية.
"
70	"خرجت من غرفتها لقت اخوها مع والدتها وستها صباح قاعدين بيشربوا الشاى بعد ما فطروا: - صباح الخير.
"
71	"قالتهالهم. وهما التلاته مافيش حد فيهم رد عليها ولا اكنهم سامعينها. كررت تانى بصوت اعلى.
"
72	"- صباح الخير ياجماعه. هو انتو مسمعتوش ولا ايه؟
"
73	"برضو مافيش رد غير ان وائل استأذن من والدته وسته وقام عدى جمبها وهو خارج ولا اكنه شايفها. حاولت تكلمه لكنه مدهاش فرصة. فقعدت عند والدتها وستها تسألهم: - هو في ايه؟ هو انتو مالكم محدش فيكم معبرنى؟
"
74	"ستها صباح زغرتلها بعيونها ووالدتها هي اللى ردت: - انتى بتستهبلى يابت انتى ولا عامله نفسك مش عارفة؟
"
75	"رجعت لضهر الكرسى بتخاذل ترد على والدتها: - مش عارفة ايه بس ياجماعه انا مش فاهمة حاجه؟
"
76	"صباح بعصبية: - انتى يابت اسمعى اما اجولك. انا جنى وزويلى اللى يلف ويدور في الحديت معايا. وانتى على صغر سنك ده وبتلفى وتدورى. امال لما تكبري شوية هاتعملى ايه ها جوليلى؟
"
77	"- في ايه ياستى بس؟ حتى انتى كمان مش طايقانى. ولا يكونش قاصدك عالخناقه بتاعة امبارح. انا والله ما كنت اقصد اللى حصل؟
"
78	"وضعت صباح كفها على خدها ترد بسخرية: - لا ياعينى احنا مانقصدش اللى حصل امبارح. احنا نجصد اللى حصل النهارده!
"
79	"هزت رأسها باستفهام تسألهم: - هو ايه اللى حصل النهارده؟
"
80	"والدتها بصوت عالى: اللى حصل ان والدك زعق لاخوكى وقالوا اياك الاقيك تدخل في موضوع نورا مدام هي موافقة بالعريس يبقى انت تخرص وماسمعش لك صوت.
"
81	"نورا بصدمه: - انا موافقة على معتصم! انا قولت لسه بفكر! يعنى لسه ماديتش رأى؟
"
82	"- بس ابوكى أدى الرأى ياروح امك ووافج على معتصم!
"
83	"- وافق على مين؟
"
84	"قالتها نورا بتوهان وهي بترد على كلام ستها فكملت والدتها بتأكيد: - ايوه يا نورا والدك اتصل على معتصم ورد بالموافقه في التليفون قدامنا!
"
1	"فى البيت الكبير. كان جالس ياسين في الصاله مع بنته صباح وبنتها نجلاء ومعاهم نورا مستنين اتصال من وائل يطمنهم.
"
2	"صباح بأمل كبير جواها: - يعنى دلوك هو عند نهال يابوى؟
"
3	"ياسين وهو بيأكد على كلامه بحركة ايده
"
4	"- ايوه يابتى. هو دلوك في الكليه نفسها وانا اتصلت ب نهال وفهمتها وهي واعيه اسم الله عليها. وان شاء الله تتصرف زين.
"
5	"اتدخلت نجلاء معاهم
"
6	"- بس على الله تطلع هي البنت المقصوده
"
7	"صباح بلهفه.
"
8	"- ان شاء الله يابتى. خلينا نفرح بجى. عشان ساعتها بجى المحروس جوزك مايبجالوش حجه في منعكم عن البلد.
"
9	"كمل ياسين
"
10	"- ايوه امال ايه!، جوازة وائل هاتربطكم بالبلد.
"
11	"- وجوازتى انا هاتربطنا اكتر ياجدى.
"
12	"قالتها نورا. فاتفاجات بنظره غضب من والدتها
"
13	"- انتى لسه بستظرفى. لمى نفسك يا نورا. انا على اَخرى منك.
"
14	"خدت كلام والدتها بلامبالاه واتجهت بكلامها ل صباح.
"
15	"- طب والنبى ياستى. مانفسكيش ابقى ساكنه جمبك كده وعيالى تجيلك يوماتى.
"
16	"واكنها داست عالجرح. صباح نظرتها اتحولت لشوق جارف فقالت
"
17	"- وااه يابتى. دا مُنى عينى. ياريت يحصل. ياريت.
"
18	"ياسين اتأثر قوى بكلام بنته لكنه وجه كلامه ل نورا بشده
"
19	"- الجواز دا نصيب يا نورا. يعنى مش بكلامك.
"
20	"والدتها وهي بتجز على اسنانها بغيظ.
"
21	"- بس لو تفكرى بدراستك شويه بدل المرقعه والكلام الفاضى ده.
"
22	"دى نظرت لولدتها بنفس الامبالاه و ياسين اتنهد بأسى وهو شايف بنته اللى اتأثره قوى بكلام نورا وبان الحزن على ملامحها.
"
23	"- الو، ايوه يا رائف!
"
24	"دى كانت اول جمله تنطقها بعد مافتح الفون يرد عليها وطبعاً هزر كعادته.
"
25	"- الو، يادكتوره. مش بعاده يعنى تتصلى بيا. ايه الدكتور زعلك ولا ايه؟
"
26	"نفخت بضيق
"
27	"- يوووه يا اخى على هزارك التقيل، اسمع الاول انا هاجولك ايه؟
"
28	"رد بسخريه.
"
29	"- ماشى ياسنيوره نهال سمعينى كلامك المهم. على الله يكون خير.
"
30	"اخدت نفس الاول تشجع نفسها وبعدين قالت
"
31	"- خير ان شاء الله. شوف. انا عايزه الأول جبل ما اتكلم تفهم كويس انى ماليش دعوه.
"
32	"راحت منه نبرة الهزار واتكلم بقلق
"
33	"- حصل ايه يا نهال؟ انتى جلجتينى!
"
34	"ماقدرتش تستنى فقررت تقولهم مره واحده
"
35	"- بصراحه كده وائل شاف واحده في خطوبة نيره وحربى بنفس مواصفات نوها ودلوك جاى الكليه عشان يتأكد منها عشان لو طلعت هي يخطبها!
"
36	"وصلها صوته واكنه بيستوعب
"
37	"- وائل مين؟، وائل ابن نجلاء بنت عمتى صباح. وهو ايه عرفه بدراستها، هو انتى يا نهال اللى هاتجمعى راسين في الحلال؟!
"
38	"قال الاخيره بصرخه ودانها وترتها اكتر فجاوبت بسرعه
"
39	"- ياأخى بجولك ماليش دعوه. افهم بجى. جدى هو اللى ادالوا عنوان الكليه والجامعه، وطلب منى اعرفه عليها وو...
"
40	"رد من مكانه بسخريه.
"
41	"- اااه، وتجوزيهم كمان بالمره، ورضيتى يا نهال! دا انا أمنتك على سرى. وطلبت منك تكلميها وتشوفى رأيها تجومى تخلى بيا يا نهال.
"
42	"خبطت بكف ايدها على جبهتها اللى اتغرقت عرق من توترها
"
43	"- يانهار اسود، اخلى بيك ازاى يابنى ادم انت؟! اذا كنت مرضيتش اخليه يشوف صورتها امبارح يبجى هخلى بيك!
"
44	"صوت تنفسه المشحون كانت سمعاه بقوه في انتظار اللى هايقولوا.
"
45	"- وانتى هاتعملى ايه دلوك؟
"
46	"ردت بشجاعه.
"
47	"- بصراحه انا مجدرش اكسف جدى. هاخليه يشوفها. وهي بجى تختار بعد كده بينك وبينه. وانت ونصيبك!
"
48	"تنفسه ازداد حده وبعدها نطق بعصبيه
"
49	"- ماشى يا نهال على كيفك. بس انا بجى مش هاسكت وجايلكم حالاً.
"
50	"قفل السكه بعدها على طول. نفخت بضيق وهي بتنظر للفون في ايدها. وهمت ترجع لصحباتها ويدوبك بتلف عشان ترجع الفون رن في ايدها. لقيتها نفس النمره اللى رنت عليها كتير قبل كده. فتحت ترد برزانه
"
51	"الو، السلام عليكم
"
52	"رد من مكانه.
"
53	"- الو، انا وائل يانهال انتى فين؟
"
54	"اتنهدت بتعب وبعدين ردت
"
55	"- ايوه يا وائل انا نازله حالا، جولى انتى فين بالظبط؟ وانا هاتابع معاك.
"
56	"وبداخل شقة عاصم كانت بدور مستمره على حالة الخصام من ليلة امبارح. ولأن عاصم عارفها وحافظها. سابها براحتها مع نفسها. وهي بقى راسمه الوش الخشب لكنها هاتفرقع من اسلوبه في الطناش.
"
57	"كانت خارجه من غرفة النوم فاتصدمت بيه وهو داخل. خدها فرصه عشان يغلس عليها فاتصدر مكانه عالباب من غير ما يتحرك.
"
58	"- لو سمحت. أبعد شويه عن الباب.
"
59	"قالتها بجمود وعينها بتنظر لقدام. نظر لها هو من مستوى طوله اللى يفرق عنها بكتير وعيونه بتفحص ملامحها بدقه فرد عليها بسماجه
"
60	"- بس انا مبسوط كده ومش عايز اتحرك.
"
61	"رفعت عينها لثانيه واحده بغضب ونزلتها تانى
"
62	"- لو سمحت يا عاصم خلينى اعدى. عايزه اروح الحمام.
"
63	"وبصوت متمهل باستمتاع
"
64	"- طب ما تعدى انا منعتك.
"
65	"- ياسلام. اعدى ازاى بجى؟ وا انت سديت الباب بطولك وعرضك.
"
66	"قالتها وهي بتنفخ. وعينها في عينه بغضب. فاستغل هو الفرصه عشان يناغشها بغمزه
"
67	"- أخيراً رفعتى عيونك الحلوه عشان اشوفها.
"
68	"نزلت بعنيها ورجعت تديلُه ضهرها وهي بتقول بعتب
"
69	"- وانت كان هامك زعلى جوى؟
"
70	"قرب منها لداخل الغرفه
"
71	"- انا جولت اسيبك مع نفسك تراجعيها عشان تعرفى انى راجل غلبان
"
72	"ردت بسخريه.
"
73	"- هاا غلبان جوى! سايبنى من امبارح اتفلج مع نفسى وتجولى غلبان.
"
74	"قرب منها وهمس بجانب ودنها
"
75	"- طب تحبى اصالحك ازاى؟
"
76	"برغم سعادتها بكلامه. جمدت قلبها وسكتت لكنها فوجئت بنفسها وهي بتترفع عن الارض وبيشلها بأيديه الاتنين و صوته بيرن معاها.
"
77	"- مش محتاجه تجولى! انا عارف اصالحك ازاى!
"
78	"خرجت شهقة منها لكنها اتكلمت بجديه
"
79	"- اياك اشوفك تكلم البت دى تانى؟
"
80	"- حاضر ياكبيره. اى اوامر تانيه.
"
81	"- وكلامى يتسمع المره دى كويس فاهم.
"
82	"- فاهم!
"
83	"قالها بضحكه عاليه وهي اتجاوبت معاه في ضحكته وضحكت هي كمان.
"
84	"بعد ما اتقابلت نهال مع وائل اخدته على كافتيريا الجامعه واتصلت بالبنات بثينه و نوها يجولها على هناك.
"
85	"وائل بعد ماقعد قصادها على طرابيزه قريبه من مدخل الكافتيريا
"
86	"- انا متشكر اوى ليكى يا نهال. تحبى تشربى ايه بقى؟
"
87	"نهال وهي بتحاول تسيطر على توترها
"
88	"- لااا. انا مش عايزه اشرب حاجه خالص. خلى الشرب لبعدين.
"
89	"- طيب انا حاسٍك ليه متوتره.
"
90	"- لااا مافيش توتر ولا حاجه. انت ليه بتقول كده بس.
"
91	"قالتها وهي بتهز دماغها بنفى ومع رنة فونها برقم مدحت اتوترت اكتر وهو اخد باله.
"
92	"- طيب رودى عالتلفون طيب.
"
93	"نظرتلوا بتشتت وهي مش عارفه تقولوا ايه؟ عن رائف ولاجوزها الدكتور. لو ردت عالفون وقالتلوا اللى حاصل. هايبقى ايه رد فعله! فجاوبت بارتباك وهي بتوضع الفون عالطرابيزه قدامها
"
94	"- بعدين. بعدين هارد عليه.
"
95	"قالتها وبعدين اتفاجأت بصوت رجولى.
"
96	"- مساء الخير. ازيك يا، دكتوره نهال.
"
97	"فى البدايه لسانها اتلجم من جرأته وبعدين ردت عليه بجمود.
"
98	"- اهلا بيك يادكتور.
"
99	"وبابتسامه ماكره وهو بينقل نظره بينها وبين وائل.
"
100	"- ااالف مبروك عالجواز. معلش جات متأخره بس الحقيقه ان الدكتور معزمنيش عالفرح. اا هو فين صحيح اباركله بنفسى؟!
"
101	"نظرتله بشراسه على تلميحه السخيف وردت بحده
"
102	"- والله الدكتور حاضرتك بجالوا كام يوم بيحضر الشغل في المستشفى. ايه ماشوفتوهش هناك؟
"
103	"ابتسم بسماجه اكتر
"
104	"- في الحقيقه انا كنت واخد اخازه والنهارده بس نزلت. بس اكيد هاشوفه طبعاً واسلم. اكيد!
"
105	"عن اذنكوا بقى.
"
106	"مشى من قدامهم وهي نظرت في اثره بقرف.
"
107	"وائل بدهشه
"
108	"- هو في ايه؟
"
109	"كانت قاعده على سريرها وبتتكلم في الفون مع صحبتها بحالميه
"
110	"- يابنتى بقولك طول وعرض وملامح جذابه جداً. عامل زى الفرسان اللى بتحلمى بيهم في الرويات. دا غير هيبته ولا كلامه التقيل يالهوى.
"
111	"البنت من مكانها.
"
112	"- يابنتى انت متخلفه. مش بتقولى متجوز.
"
113	"اتعدلت في مكانها ترد على صحبتها بغيظ
"
114	"- ايوه ياختى قولت. لكن اعمل ايه بقى انا هاتجنن عليه.
"
115	"- اه ياختى وايه الفايده بقى من جنانك ده؟
"
116	"- مش عارفه بس بصراحه انا نفسى اتجوزا
"
117	"شهقت البنت من مكانها
"
118	"- يخربيتك!، ايه يابنتى الجنان ده، دا انت حتى بتقولى انه عريس جديد. طب هي مراته حلوه؟
"
119	"نفخت بضيق
"
120	"- حلوه، دى حلوه اوى ياختى. وكل ما تشوفنى بتبقى عايزه تاكلنى اكل بسنانها.
"
121	"- عندها حق. اكيد شافت حاجه من جنانك. ما انا عارفاكى خفيفه ومدهوله.
"
122	"ردت عليها بحده
"
123	"- الله يجازيه بقى والدى اللى كان مانعنا عن البلد. ماهو لو كنت باجى البلد هنا من زمان. اكيد كنت عجبتوا واتجوزنى بدالها.
"
124	"- لااا، دا انت مُخك فوت خالص يا نورا ارجعى يابنتى اسكندريه واصحى كده وبلاش جنان.
"
125	"- لاا مش عايزه ارجع. انا عايزه افضل هنا ان شاء الله حتى ابقى زوجة تانيه!
"
126	"00000000000000000000000000000.
"
127	"مدحت كان ماشى في الطرقه الكبيره ناحية مكتبه وواضع الفون على ودنه بيتصل بيها وهي برضو مابترودش. نفخ بضيق وهو بيُنظر للفون وبيشوف انتهاء الاتصال بدون رد.
"
128	"- مدحت باشا!
"
129	"سمعها من خلفه فالتفت يشوف اللى بيندهله. نظرله بدهشه الأول وبعدين رد
"
130	"- اهلاً يا دكتور يونس!
"
131	"قرب منه يسلم بايده وعلى وشه ابتسامه عريضه يقول
"
132	"- واحشنى ياراجل. بقالى فتره طويله ماشوفتكش.
"
133	"حواجبه اترفعت بدهشه اكبر.
"
134	"- ماتشوفش وحش يادكتور. معلش بجى انت كنت واخد اجازه. وانا زى ما انت عارف كنت عريس في شهر العسل.
"
135	"قال الأخيره وهو بيشد عالحروف والتانى اخد باله فابتسم بمكر وهو بيقول.
"
136	"- طبعاً ياراجل انا عارف. زى مافاكر كمان انك ماعزمتنيش عالفرح. بصراحه انا زعلت اوى. دا انا صاحب عمرك ياراجل. مجاتش على شوية خلافات يعنى مابينا دى مهما كان برضوا كان في عشرة عمر ما بينا.
"
137	"رد مدحت وعلى وشه ابتسامه كبيره.
"
138	"- معلش يادكتور ان كنت نسيتك. انت عارف بجى العريس دماغه بتبجى فيها الف حاجه اعذرنى بجى.
"
139	"هز رقبته يقول بخبث
"
140	"- عاذرك يا حبيبى عاذرك. ادينى شوفتك وباركتلك وقبلها بثوانى قابلت زوجتك في الكافتيريا وباركتلها كمان و...
"
141	"قاطعه بخشونه ووش مقلوب
"
142	"- شوفتها فين بتجول؟
"
143	"جاوب التانى ببرائه مصطنعه
"
144	"- بقولك في الكافتيريا ياراجل. دى حتى كانت قاعده على طرابيزه مع ولد قريب منها في السن. باينه طالب ولا...
"
145	"- احترم نفسك!
"
146	"قالها بغضب جحيمى والتانى كمل
"
147	"- ياراجل بقولك باين عليه طالب!، ليه القلبه دى بس. عن اذنك بقى!
"
148	"قالها ومشى يعدى من جمبه بعد ما قاد نار الغيره جواه. ودا ابتسم بتشفى بعد ما بعد عنه.
"
1	"قدر حريى يقنع نيرة بإقامة حفل زفافه عليها في البلد وسط اهلهم والجيران في الساحة الكبيرة عند بيت جدها ياسين. وافقت رغم رغبتها القوية في اقامة الفرح في قاعة فخمة. اتنصبت فراشة كبيرة شملت مساحة واسعه جدا من الشارع العريض في الجهة الخلفية للبيت. نصبة الفراشة اتقصمت نصين لعزل الرجالة عن السيدات. كوشة العرسان اللي اتجهزت بشكل محترف وشيك كانت في جهة السيدات. والدجي والبوفيه ناحية الرجالة.
"
2	"فرقة الزفة بالطبل والدفوف كانت بتزف العرسان على طول الشارع بأجمل الاغاني. ايدها ملفوفة على دراعه والايد التانية بتحاول رفع الفستان عن الأرض بمساعدة نهال اللى كانت واقفة بجوارها للدعم وبقية الحضور خلفهم. يتحركوا ببط تزامناً مع حركة الفرقة. حربي كان لابس بدلة شبابي سودة بينت رشاقته وعرض اكتفاه. وجهه الأسمر الجميل رغم خشونته كان منور بفرحته على بنت عمه. اللي ظهرت باختلاف جذري ومفاجئ للحضور. فستانها الابيض المحكم الضيق حتى الخصر. كان نازل باتساع على طبقات التل. اظهر رشاقتها ورقة قوامها. وجهها اللى اتزين بمكياج كامل لاول مرة في حياتها كان خيالي على جمال ملامحها وبشرتها الناعمة. سعادتها مكانتش تقل عن سعادته وهي متحاوطة بأهلها وجيرانها الفرحانين من قلبهم. لما وصلوا اخيراً عند الكوشة. صدرت اغنية هادية لرقص العرسان برومانسة. حربي المحرج اضطر يتمايل معاها بصعوبة وهي بتضحك من قلبها على ارتباكه. اللى مقدرش يسيطر عليه وأنهى الرقصة قبل انتهاء الاغنية اثار تذمرها وابتسامتها في نفس الوقت من عفويته اللى بقت تعشقها في تصرفاته.
"
3	"بعد استقرار العرسان على الكوشة نزلت نهال بسرعة لمدحت اللى كان واقف في زاوية لوحده. مكتف ايديه و بوجه ساخط من تركها له والذهاب مع اخته بديلة لبدور صديقتها الحامل. في الذهاب للبيوتي سنتر والفوتسيشن مع عريسها. رغم انه مشوار ضروري ماينفعش الاعتراض عليه لكنه ماكنش قادر يمنع نفسه من الغضب لبعدها عنه اليوم كله وظهروها دلوقتي بشكل هايوقف قلبه من جمالها. وهي لابسة فستانها الفيروزي المنسدل على قوامها بنعومة ومكياج بحرفية اظهرها كعروس تانية بدون فستان ابيض.
"
4	"قربت منه بابتسامة جميلة وهي حاطة ايدها على قلبها بتلهث: - ايه ياحبيبى انت مكشر ليه وواخد جمب كده لوحدك؟
"
5	"داس على شفته يقول بغيظ: - مالكيش دعوة ان كنت مكشر ولا مضايق؟
"
6	"بجدية مزيفة مع ابتسامة مستترة: - كدة برضوا يامدحت بتكسفني. على العموم انا مش هاضايقك.
"
7	"اتحركت تتخطاه ولكنها اتفاجأت بأيده اللى شدتها من كفها بحزم: - هاتتنيلي تروحي فين وتسيبني؟
"
8	"قالت مجفلة: - اسلم على امي وامك وضيوف الفرح من صحابي واهلي.
"
9	"ضغط على ايدها اكتر يثبتها: - اترزعي ماتتحركيش من جمبي.
"
10	"- واسيب الناس وما اسلمش عليهم؟
"
11	"برق لها بعيونه من غير ماينطق: تحاشياً لغضبه ولعلمها الاكيد انه مش هايفضل كتير في مكانه قدام الكوشة. هزت دماغها تقول بطاعة: - حاضر.
"
12	"وفي تجمع السيدات والفتيات في دايرة يرقصوا ويصقفوا براحتهم كانت بدور واقفة مع نسمة هاتموت من الضحك على منظر اختها اللى اتزنقت في ركن مع جوزها الدكتور واقفة بعقل ورزانة.
"
13	"همست لنسمة بجانب ودنها وهي بتضحك: - واخدة بالك يانسمة. واقفة جمبه زي الفار المبلول.
"
14	"قالت نسمة بضحك: - يعني معجولة هاتفضل كده مكانها واقفة عاقلة. دي ما تبجاش نهال: - مين ياحبيبتى اللى هاتفضل مكانها؟ استني بس يتحرك الدكتور على ناحية الرجالةهاتلاقيها طبت زي العفريتة في النص هنا وترقص. ههههه دي نهال اختي ياماما. المهنة دكتورة لكن عقلها عقل عيل صغير في الضحك والمسخرة.
"
15	"ضحكت نسمة من قلبها وهي بتمسك بطنها الكبيرة: - يخرب مطنك يابدور ضحكتيني ياشيخة وانا تعبانة.
"
16	"نظرت بدور على كف نسمة المستريحة على بطنها تقول: - خبر ايه يابت؟ هو انتي جاية تولدي هنا؟
"
17	"نسمة ضحكتها زادت اكتر: - لا يامجنونة انا لسة في التامن وربنا يستر ليحصل صح. انتي بقى في الشهر الكام؟
"
18	"شاورت بايدها: - انا في الشهر السادس. يعني انتي هاتسبقيني ان شاء الله. عشان لو خلفتي انتي ولد وانا خلفت بنت هلازقهالك.
"
19	"شهقت نسمة بفرحة: - واه ياختي واحنا في ديكي الساعة لما ناخد بت بدور القمر ولا عاصم باشا. بس ياخسارة بقى عشان اللى في بطني بت حقيقى مش واد. انتي بقى ماعرفتيش، نوع الجنين؟
"
20	"حركت بدور راسها بنفي: - لا ماعرفتش ومش عايزة اعرف. عايزها تبقى مفاجأة كده لما امسكه بايدي ان شاء الله. ربنا بس يخلصني طيبة.
"
21	"رددت نسمة معاها الدعاء لربنا وعيونها متعلقة على اللى داخلة بفستان نبيتي ومكياج صارخ على ربطة طرحة من الخلف اظهرت رقبتها البيضة واللى زينتها بعقد من الدهب.
"
22	"- مش دي نورا يابدور؟ يالهوي على اللى عملاه في نفسها. دي ولا اكنها طالعة من التلفزيون.
"
23	"بصت عليها بدور تقول بتوتر: - ياستي سيبك. هي عايزة تبين حلاوتها وتلفت نظر الناس اليها باللي لابساه. ربنا يهديها.
"
24	"قالتها بدور بحيرة. مش عارفة تكرها ولاتشفق عليها لما اختارت تفضل مع معتصم رغم سجنه عشان تتمتع بفلوس مالها عدد في غيابه. بس ياترى هي كده مبسوطة؟
"
25	"شدت الكرسي للخلف تقعد بجوار والدتها: - ها ياماما عاملة ايه بقى؟
"
26	"قالت نجلاء بهدوء يناقض الثورة اللى جواها من بنتها وتصرفاتها: - كويسة يابنتي. دي ستك هاتفرح قوي بحضورك. المهم بقى. مستريحة انتي كده يانورا؟
"
27	"مدت بدقنها توضع رجل على رجل وعيونها على جدتها اللى بترقص وسط البنات الصغيرين بمرح.
"
28	"- ومااستريحش ليه بقى؟ قاعدة في بيت طويل عريض. بشتري كل اللى نفسي فيه؟ واعمل اللى انا عايزها في اي وقت. من غير رقيب ولا حد يتحكم فيا.
"
29	"قالت نجلاء بنظرة متفحصة: - ماشي يا حبيبتي. انا مصدقاكي. بس ياريت تتصلي باخوكي اللي سافر مضطر امبارح عشان شغله بعد ماحضر حنة حربي بالعافية.
"
30	"لوت نورا زاوية بقها تقول باستنكار: - ماهو اللى جايبه لنفسه. طالع عينه في الشغل ليل نهار عشان يجهز شقة اوضتين وصالة. ما انا قولتله. يجي معايا ويسندني. بدال الناس الغريبة...
"
31	"قاطعتها والدتها بحدة: - نورا، احنا قاعدين في فرح بلاش ننكد على بعض ونفتح في مواضيع. وياريت ماتجبيش السيرة دي تاني قدام وائل عشان تصفوا مع بعض. انتي اخترتي طريقك وانتي حرة. ماشي.
"
32	"- ماشي.
"
33	"قالتها واللتفت على فقرات الفرح تدعي اللامبالاة.
"
34	"للحظات قبل ماترجع لوالدتها تقول بجدية: - على فكرة ماما. انا حتى لو نويت الرجوع دلوقتي مش هاينفع. عشان بقى عندي اللي يربطني اكتر بمعتصم. انا حامل ياماما!
"
35	"وفى ناحية تانية قرب الكوشة كان واقف رائف مبسوط وهو واضع كف في جيب البنطلون والتانية متبتة المسكة على كف نوها اللي كانت بتهتف بهمس وكسوف: - سيب يدي يارائف وبلاش شغل عيال ده.
"
36	"جاوب بهدوء وثبات: - مليش دعوة. انا قايلك من الاول. مش طالع اسلم على العرسان غير وانتي كفك في كفي.
"
37	"كانت بتدب على الارض بغيظ: - يارائف اعقل بقى و بلاش احراج
"
38	"قال بثقة: - احراج ده ايه ياست الدكتورة؟ انا خطيبك ولا انتي نسيتي الدبلة اللى في يدك،
"
39	"- لا منستش يارائف. بس احنا قدامنا سنتين او تلاتة على الاقل خطوبة. يعني لازم نبقى راسين في تصرفتنا.
"
40	"بابتسامة جانبية ماكرة وهو بينظر لوجهها البرئ قال: - بقولك ايه يانوها. ماتيجي يابنت الناس نطلع نسلم على العرسان وبلاش مناهتة معايا. عشان انا هانفذ اللى مخي مهما حصل وسيبي حكاية فترة الخطوبة دي للظروف.
"
41	"- يعني ايه؟
"
42	"شدها من ايدها تتحرك معاه بعملية: - وانتي لسة هاتستفسري. ياللا يانوها.
"
43	"اتقدم بخطوات مترددة لداخل الغرفة. بعد ما خرجت من الشقة والدته واتخلص اخيرا من زنها بمجموعة وصايا للحفظ من الحسد وبداية سعيدة مع عروسته. سابته اَخيراً لوحده مع عروسته في غرفة لوحدهم وباب قفل عليه بنفسه من ثواني. بس دا ايه اللى شايفه قدامه ده؟
"
44	"نيرة غيرت فستانها ولبست بيجامة عادية برسوم اطفال تغيظ. ماسكة الريموت بتتفرج على الشاشة وبتقلب في القنوات بمنتهى الثبات ولا اكنه سابها لوحدها وغاب عليها يجي ربع ساعة.
"
45	"- نيرة.
"
46	"- ايوة ياحربي.
"
47	"نظرتها عادية وردها عادي بس يشفع لها جمالها اللى خطف قلبه بعد ما فردت شعرها شديد السواد والنعومة في نفس الوقت ومسحت المكياج فظهر وجهها المورد بجماله الرباني.
"
48	"- خالتي هدية مشيت خلاص؟
"
49	"- ايوة مشيت. هو انتي ايه اللى لابساه ده؟
"
50	"نظرت على اللي لابساه الاول قبل ما تجاوبه: - ماله اللي لابساه ياحربي؟ دي بيجامة!
"
51	"ضيق عيونه يقول بدهشة: - بيجامة! بغض النظر انك استعجلتي بتغير الفستان. متعرفيش ان في حاجات تانية بتتلبس في ليلة زي دي؟
"
52	"هزت دماغها تاني تجاوب ببساطة: - لا
"
53	"- لأ!
"
54	"دنا برقبته اليها يسألها بتوجس: - نيرة انتي مش مكسوفة مني؟ ولا من الليلة دي عموماً؟
"
55	"هزت كتفها تقول بلامبلاة: - واتكسف ليه؟
"
56	"اتعدل في وقفته يستوعب اللى بتقوله يمكن يفهم. هي بنت عمه من الاول متخلفة ولا دا اكتشاف متأخر عنها؟ نظرة خاطفة وسريعة عليها من خلف ضهره هي اللى رجعته لصوابه. لما لمح ابتسامة خبث منها اختفت بسرعة اثناء التفاته
"
57	"- بتلاعبينى يانيرة.
"
58	"قالها في نفسه وهو في بيقلع جاكيت البدلة وبيفك في زارير القميص الابيض
"
59	"وشها اتقلب فجأة تسأله: - انت بتعمل ايه ياحربي؟
"
60	"- بعمل ايه يعني؟ بغير هدومي طبعاً.
"
61	"بغريزة دفاعية قامت من مكانها بسرعة لكنها في ثانية شعرت بنفسها مرفوعة عن الارض بعد ما لف ايديه عليها ورجعها بسرعة يرميها على السرير.
"
62	"قال بمرح وهو بيحاول يسيطر على حركتها: - ايه يانيرة؟ مش انتي برضك مش مكسوفة؟
"
63	"غمضت عيونها عنه تقول بلهجة الاستسلام: - انا كنت بهزر معاك ياحربي؟
"
64	"ضحك بصوت مجلجل وهو بينهض عن مكانه يكمل اللى بدأه ويقول بحماس: - وماله يانيرة؟ انا برضك بحب الهزار. ليلتنا هنا ان شاء الله.
"
65	"بعد عدة سنوات
"
66	"قدام المراية كانت بتتأمل نفسها بعد ما لبست دريس واسع يداري بطنها اللى حسست بكفها عليها كالعادة في كل مرة تنظر فيها للمراية وتشوف حجمها اللي كل يوم بيزيد عن اللى قبله. حطت على كفها كف كبيرة وصوت اجش يهمس جمب ودانها: - زي القمر. والحمل زود حلاوتك اضعاف.
"
67	"قالت بمشاكسة: - حتى والحبوب مبهدلة وشي؟
"
68	"ردد خلفها وهو بيطبع بوسة كبيرة على خدها: - حتى والحبوب مبهدلة وشك برضوا زي الجمر. ربنا يحفظك ليا انتى واللى جاي في السكة. والعفريتة رهف. هي فين صح؟
"
69	"- رهف تلاجيها بتلعب برة قدام باب الشقة.
"
70	"بِعد فجأة عنها يقول بانفعال: - وطبعاً اكيد بتلعب مع الزفت انا عارف.
"
71	"خرجت نهال من خلفه تحذر جنانه وهو خارج للبنت.
"
72	"برة الشقة في المساحة الواسعة الفاصلة بين الشقق رهف كانت واقفة مع رأفت بن جارهم اللى كان بيلبسها اسورة صغيرة في ايدها.
"
73	"- كل سنة وانتي طيبة يافيفي. بمناسبة عيد ميلادك.
"
74	"رهف بعيونها البندقي وجمالها اللى عدى جمال والدتها وخالتها بدور كانت واقفة بتنظر لرافت بتعجب فقالت ببراءة: - بس انا لسة عيد ميلادي يارافت. ماما بتقول فاضل عليه اسبوع.
"
75	"- عارف يافيفي بس انا عرفت من والدتي انكم رايحين البلد النهاردة واحتمال تقعدوا كام يوم. فحبيت اكون اول واحد يهنيكي بعيد ميلادك. وخلي بالك. اوعي تقولي لوالدك على الاسورة.
"
76	"ضحكت بدلع طفولي ارتد بفرحة على ملامح وجهه. بس انقطعت فجأة من صوت مدحت اللى خرج مندفع: - تعالي هنا يارهف.
"
77	"اتقدمت البنت على والدها اللي شالها ودخل بيها يقفل الباب في وش رأفت بعد ما رمى ناحيته نظرة عدائية.
"
78	"وداخل البيت كان بيكلم البنت بحزم وحنان.
"
79	"- انا مش منبه عليكي يارهف ماتلعبيش مع الولد دا تاني. دا أكبر منك بخمس سنين.
"
80	"فردت كفها بتعبير طفولي: - انا ماكنتش بلعب يابابا. انا كنت بس بتكلم معاه. فيها حاجة دي
"
81	"مقدرش يتحمل فضمها في حضنه يقول بتأوه: - اااه. ياربي على حلاوتك دي. انا هالاقيها منك ولا من امك بس. هاتجننوني انتوا الاتنين.
"
82	"نهال اللى سانده بظهرها على اطار الباب لغرفة النوم.
"
83	"- والنبي انت اللى هاتجنن البنت وامها!
"
84	"تجاهل تهكمها وهو بيأمر رهف: - روحي ياعيون ابوكي. جهزي شنطتك والبسي الشوز بتاعك على ماانا غيرت هدومي عشان رايحين البلد دلوك حالاً.
"
85	"بعد دخوله غرفة نومه وذهاب البنت لغرفتها اللي هللت بسعادة وفرحة على خبر ذهابها مع والدها للبلد. دخلت نهال خلفه تسأله بتعجب وهو بيغير ويلبس هدومه.
"
86	"- انا مش فاهمة انت متغاظ من رأفت ليه؟ كل ماتشوفه جدامك بيلاعب رهف. اكنك شوفت عفريت.
"
87	"- انا ياستي مش طايقه يكلم بنتي. حد لو حاجة عندي؟
"
88	"قالها بانفعال وعصبية أثارت ضحكها ودهشتها: - يانهار اسود. انت سامع نفسك يامدحت؟ انت بتتكلم على عيل صغير. مش كفاية انك قصدت تسميها رهف بالعنية فيه عشان لدغة الراء عنده.
"
89	"ارتسمت على وجهه ابتسامة شريرة رغم نفيه: - لا طبعاً مش بالعنية فيه. انا اساساً حبيت الأسم وحسيتوا لايق عليها.
"
90	"كداب. دا اللى قالتوا نهال في نفسها وهي سامعة نبرة الهدوء والتشفي في صوته. لكن اللى مايعرفوش بقى. ان الولد بيناديها فيفي وتجنب نهائي يندها باسمها
"
91	"في البيت الكبير
"
92	"كان الميعاد بتجمع افراد العيلة في اول جمعة في كل الشهر. عادة ابتكرها ياسين واستمر في الحفاظ عليها هو وأولاده واحفاده.
"
93	"ياسين كان فارد رجليه الاتنين على كنبته في صالة البيت الكبير متلحف ببطانية وسنوات عمره الكتيرة أثرت على صحته بشكل كبير. لكنه مازال ببحتفظ بخفة دمه وروح الفكاهة اللي ازدادت بمشاكسة الاطفال واهاليهم كمان
"
94	"نجلاء كانت بتأكله بالملعقة طبق المهلبية اللى عملتها مخصوص عشانه.
"
95	"- امممم. المهلبية حلوة جوي يامهليية انتي.
"
96	"ردت بابتسامة جميلة: - ياحبيب قلبي انت. كل ماتقولي كلام حلو هعملك اللى انت عايزه.
"
97	"ضحك بصوت عالي قبل مايرد عليها: - الغزالة رايجة النهاردة وباين عليكي مبسوطة. في اخبار جديدة؟
"
98	"حركت دماغها بموافقة تقول: - في ياجدي. اصل وائل اتصل بيا النهاردة وقالي انه هايجي على البلد الشهر اللى جاي هو وولاده ومراته. وحشوني اوي الولاد.
"
99	"باغتها بسؤاله: - طب ونورا مافيش أخبار عنيها: - نورا خلاص ياجدي مافيش قلق عليها. بعد مانفذت اللى في دماغها وسافرت مع الجدع المحامي اللى طلقها من معتصم. اهي عايشة حياتها وبقت كل ماتفتكر تتصل بيا وتسمعني صوت ابنها دا بقى عنده دلوقتي 6 سنين وحشني اوى ونفسي اشوفه.
"
100	"- السلام عليكم.
"
101	"خرجت من شرودها على صوت عاصم اللى كان داخل مع زوجته بدور واولاده الاتنين. سيف ورنا.
"
102	"باس على راس جده وامر ولاده الاتنين يقلدوه على مارحبت نجلاء ببدور وسلموا على بعض بذمة.
"
103	"بصوت مرح قال عاصم: - امال فين الجميع؟ هو احنا بس اللى حاضرين النهاردة ولا ايه؟
"
104	"جاوبت نجلاء: - ياسيدي والدك وبقية الرجالة طلعوا على السطح فوق يتشمسوا على ما الاكل يجهز ووالدتي وستات وحريم خلاني بيجهزوا الاكل في المطبخ.
"
105	"سمعوا فجأة صوت عياط وزعيق مع مجموعة داخلة عليهم.
"
106	"- بس بس فضحتوني يخرب بيوتكم.
"
107	"رفعت بدور راسها ناحية الباب فقالت وهي بتضحك: - ادخلي ياام الولاد ووطي صوتك شوية. في ناس تعبانة.
"
108	"نيرة وهي شايلة ولد على ايد وبتشد في ولدين اكبر منه تانين بأيدها الحرة بتحاول تفرق الولدين اللى مسكوا في شعر بعض على باب البيت وهي مش عارفة تخلصهم من بعض.
"
109	"زعق عاصم على الولدين: - اتعدل ياض انت وهو وتبعوا كلام امكم.
"
110	"اتنفضوا الولاد خوفا من عاصم ونفذوا بطاعة.
"
111	"دخلت هي تسلم عليهم. مسكت بدور منها الولد الصغير تسالها: - طب وحربي فين بس يشيل معاكي بدل تعبك ده.
"
112	"نيرة سقطت على الكنبة تاخد نفسها وقالت: - حربي جاله مشوار مهم. جالي اسبجينى وانا هحاول اوصل قبل الجمعة. تعبت ياناس والنعمة تعبت.
"
113	"قالت نجلاء بابتسامة ودودة: - معلش ياحبيبتى ربنا يعينك. بصراحة ولد واحد بيتعب وانتي مخلفة تلت مصايب. خصوصاً جوز التوام دول. يمكن الصغير لسة ماظهرش زيهم.
"
114	"بدور وهي بتهشك في الولد اللى عمره شهور وهو بيضحك معاها بصوت عالي: - ومين قالك بس؟ دا بلوة اكتر منهم. صح مروان صح ياواض.
"
115	"دخل فجأة مدحت وخلفه زوجته وقبل ما ينطق بالسلام. صرخ ولد من التؤم باسمها من قبل ماتدخل.
"
116	"- رهف جات ياكريم رهف جات.
"
117	"ابتسم مدحت يشيل الولدين اللي جريوا عليه ويبوسهم
"
118	"- يعني انتوا افتكرتوا رهف ونسيتوا خالكم؟
"
119	"دخلت نهال مع بنتها تسلم على الحضور وتبوس على راس جدها.
"
120	"- حبيبى ياجدي عامل ايه؟
"
121	"باسها ياسين في خدودها الاتنين قبل يرمي نظرة لمدحت اللى نفخ من مشاكسة جده وهو عارف طباعه.
"
122	"فور دخلوهم نيرة مسكت رهف تبوسها وتحضنها
"
123	"وضعت بدور مروان الصغير على حجرها وجذبت البنت منها.
"
124	"- خدي يابت ولدك ده. وخليني اسلم على بت اختي الجمر دي.
"
125	"نيرة بغيظ: - ياختي ان كانت هي بت اختك. فانا تبقى بت اخويا. وان شاء الله هاتبقى مرة واحد من دول.
"
126	"شهقت بدور باستنكار: - بجى عايزة الجمر دي تاخد كرم ولا كريم. دا الاتنين متخلفين اكتر من بعض. انا بت اختي هاتبقى من نصيب الحلو اللى هناك ده.
"
127	"شورت بايدها على ابنها سيف اللى قاعد بجوار والده بينظر لرهف بتقل ورزانة واكنه نسخة من والده.
"
128	"- ايه رأيك يارهف في الواض الحلو ده؟
"
129	"شهقت نيرة كمان زيها: - لمي نفسك يابدور انا عيالي مش متخلفين. هما اشقيا زيادة بس.
"
130	"قالت نهال بضحك: - ياجماعة اهدوا شوية انتوا الاتنين. سوا ولدك ولا عيالها الاتنين. كلهم كويسين واخر فل كمان. بس انا بنتي خطابها كتير. فاعذرني يعنى. انا بصراحة مش عارفة ارضي مين فيكم. دي حتى زهرة بتقولي احجزبها لابني وبطة اللى في مطروح بتقولي من نصيب ابني. نرضي مين فيكم احنا بجي.
"
131	"الاتنين في بق واحد.
"
132	"- ترضيني انا
"
133	"- انا خالتها
"
134	"- انا عمتها.
"
135	"قال ياسين بمداعبة لعاصم ومدحت اللي بيتفرجوا وهما ساكتين.
"
136	"- دا بين الزمن بيعيد نفسه. فاكر يامحروس انت وهو
"
137	"الاتنين وهما بيضحكوا: - فاكرين ياجدى.
"
138	"تمت
"
1	"بيت ابوك القديم!
"
2	"قالتها بتكشيرة وادعاء الصدمة قبل ما تكمل: - ليه ان شاء الله؟ هو انتوا ماعندكوش غيره ولا عندكم عمارات زى اللى هنا ولا اللى قاعدين احنا فيها؟
"
3	"رجع بضهره للكرسى يرد عليها بتأكيد: - لا يا نورا ماعندناش في البلد غير البيت اللى انا عايش فيه. اما العمارات ولا المشاريع الى متخوصش الزرع. كل ده احنا عاملينه هنا في المحافظة. بعيداً عن عيون الناس في البلد هناك.
"
4	"نفخت بضيق: - ولما هو كده وانت مش جاهز. حضرتك اصريت ليه بقى على تقديم ميعاد الفرح؟
"
5	"فتح بقه بدهشة مع شبه ابتسامة: - ومين اللى جال انى كنت ناوى اسكنك هناك عشان ابقى مش جاهز. انا كان في دماغى انى اسكنك هنا في اى شقة تعجبك سواء كان في عمارتى او اى عمارة تانية. وبرضك كل حاجة برضاكى.
"
6	"قال الاَخيرة وهو بيشد على الحروف. اما هي فنفخت من تانى وهو بتشيح بنظرها عنه. قبل ما ترجع ترد بتصميم: - ايوه بس انا كنت عايزة اسكن هناك في البلد.
"
7	"ضيق عيونه بنظرة غامضة وهو بيسألها: - ليه!
"
8	"كتفت دراعتها ترد بثبات: - ايه هو اللى ليه؟ انا عايزة اسكن هناك عشان ابقى قريبة من اهل امى هناك. جدى ياسين وجدتى صباح وخلانى والعيلة كلها.
"
9	"- اممم!
"
10	"قالها بغموض وهو بيخبط بصوابع ايده على طاولة الاكل اللى مابينهم. قبل ما يرفع راسه ويخرج بحل: - طب خلاص يا نورا. ليكى عليا اجدد البيت بالكامل في خلال السبوع ده. وانتى بتجهزى نفسك لميعاد الفرح.
"
11	"عيونها برقت بدهشة من اصراره وقبل ما ترد عليه. لقيته هو بيتابع: - انا كده ابقى نفذت كل شروطك واكتر. وانتى ماعندكيش حجة بعد كده. الا اذا كنتى رافضة الموضوع من أساسه!
"
12	"بعد ما اتحسنت شوية من تعبها. نصحتها الدكتورة بالحركة الخفيفة في البيت. مع الحذر بالقيام بأى مجهود. بقت تتمشى على الخفيف مابين غرف البيت.
"
13	"كانت جالسة في غرفة الصالون وهي فاردة رجلها بنص نومة على الكنبة المريحة. وبتاكل قطع الفاكهة لما دخل عليها عاصم بعد ما رجع من البيت الكبير. وهو بيتمختر قدامها بطوله المهيب وخطوته بخيلاء. قدام عيونها المنبهرة بيه.
"
14	"- مساء الفل عليكى ياام الغايب.
"
15	"قالها بعد ماقرب منها وجلس على طرف الكنبة. ردت هي بابتسامتها اللى رجعت من تانى: - مساء الفل عليك ياابو الغايب.
"
16	"مال بجزعه عليها وطبع على خدها بوسة كبيرة يقول بسعادة: - حلاوتك وحلاوة لسانك. اللى بيطلع كلام حلو زيك.
"
17	"ابتسامتها زادت اكتر وهي بتميل برقبتها قدامه.
"
18	"- اممم. ربنا يخليلى جوزى اللى بيقول كلام حلو. وانا بكرر وراه.
"
19	"قرص على خدها بطرف صوابعه بغيظ مع ابتسامته اللى بقت بعرض وشه: - بجيتى مجاوحة ولسانك اطول منك. الكلمة منى لازم يبقى قصادها اربعة خمسة من كلامك.
"
20	"ضحكتها بقت بصوت عالى وهي بتزيح ايده: - خلاص يا عاصم بطل غلاسة بقى.
"
21	"اتنهد بصوت عالى وهو متنح في ضحكتها اللى بتدخل البهجة قى قلبه وهي بتفرك بايدها على خدها: - هزارك تجيل وصوابعك التخينة دى هاتفضل معلمة في خدى ايام.
"
22	"- اياااام! دا انتى بجيتى فافى خالص. يابت عم راجح.
"
23	"قالها بعتب مصطنع قبل ما يتعدل في قعدته ويتابع: - انا ضحكت كتير جوى بره النهاردة. لدرجة انى جوعت وهاجوم اكلى حاجة خفيفة. اعملك حاجة معايا؟
"
24	"قال الاَخيرة وهو بينهض عن الكنبة. شاورت بايدها على طبق الفاكهة وهي بترد عليه: - ما انا باكل اها. دا غير ان امى عشتنى زين قبل ما تروح. كل انت بالهنا والشفا. لكن جولى انت كنت بتهزر مع مين وخلاك ضحكت لدرجادى؟
"
25	"وقف يرد عليها قبل مايدخل المطبخ وهو بيستعيد لحظات الضحك من تانى معاها: - يابووى يا بدور. دا النهاردة الواض رائف عمل عمايله مع جدك ياسين في الغلاسة. وجدك مارحموش في الضرب على دماغه. كانت جاعدة زى العسل. خسارتها بس لما ختمت في الاَخر بدخول وائل وهو مكشر وشايل الهم.
"
26	"- ليه مالوا وائل؟ دا حتى عريس لحق يزعل؟
"
27	"رد عليها وهو بيدور في التلاجة على حاجة ياكلها. من غير ماياخد باله: - اصله زعلان ياستى. عشان ابوه اتفق مع معتصم على تقديم ميعاد الفرح على اخته نورا في خلال اسبوع. واخته كالعادة كسفته وعملت اللى في مخها...
"
28	"وقف الكلام على لسانه وهو بيرفع راسه من التلاجة. بعد ما انتبه لسكوتها. ومع نظرتها المحتدة اتحمحم بهدوء وهو بيستاذن: - طب انا رايح بجى اعملى بيضتين. اسند بيهم قلبى مع حتة جبنة بلدى. ثوانى وراجعلك ياام الغايب
"
29	"قالها ومشى بسرعة يهرب من نظراتها الشرسة ناحيته.
"
30	"هدية وجوزها محسن. كانوا بيتسامروا في الجنينة الخلفية للبيت. لما دخل عليهم حربى بصوت مجلجل.
"
31	"- عشان لما اقولكم. انتوا هاتجعدونى لما اخلل جمبيكم تبقوا تصدقوا ومحدش فيكم يكدبنى.
"
32	"شهقت هدية من الخضة وهي حاطة ايدها على صدرها. و محسن هو اللى زعق بصوت عالى: - الله يخرب بيت ابوك ياشيخ. خبر ايه ياض؟ داخل هجم علينا كده زى الطور. ماتعرفش تجول سلام عليكم؟
"
33	"قعد جمبهم ولا اكنه اتهزأ. يشد الطبق من قدامهم وبصوت خشن.
"
34	"- سلام عليكم!
"
35	"قشر واحدة ياكلها قبل ما يصرخ تانى بجنان: - بتاكلوا فول سوداني وعاملين جوا شاعرى. انت ومرتك ياابو حربى؟ ولا حاسين بولدكم اللى الناس خطبت بعده وهيتجوزا ومش بعيد يخلفوا وانا لسه قاعد خاطب.
"
36	"زعقت عليه هدية بصوت مكتوم
"
37	"- وطى صوتك ياجزين هاتصحى خواتك. لزمتها ايه الفضايح والجنان ده على اَخر الليل دلوك. حصلت مصيبة؟
"
38	"سند الطبق جمبه يتكلم بعصبية: - لزمتها ان الزفت معتصم اللى خطب نورا من كام يوم بس. حدد ميعاده السبوع اللى جاى وهايتجوزها. وانا اللى خاطب نيره بجالى شهور. لسه جاعد ومستنى عمى يبيع محصول الفاكهة عشان يكمل جهازها.
"
39	"برقت هدية بانتباه وهي بتسأله: - انت بتتكلم جد ياض ولا بتهزر كواعديك؟
"
40	"بحركة ايديه وهو بيتكلم بتأثر رغم ان بقه مليان باكل الفول: - والله صح ياما ومابكدبش عليكى. انا لسه حالاً سامع من اخوها. يعنى يرضيكى الكلام ده؟
"
41	"بقبضة ايده محسن زغده في دراعه: - وانت مالك يابارد باللى يتجوز واللى يتنيل على عينه.؟ واحنا كد معتصم ياض بفلوسه اللى ماليها عدد دى؟ ثم انت خاطب بت عمك يبحى لازم تصبر عليها.
"
42	"- اصبر تاااانى. اكتر من كده كمان؟!
"
43	"قالها بصرخة خضت الاتنين مرة تانية. هدية في محاولة لتهديه: - طب براحة اهدى ووطى صوتك كده وانا هابقى اكلم راضية.
"
44	"زعق محسن فيها: - تكلمى مين يامرة انتى؟
"
45	"استغلت هي انشغال ابنها في المكالمة اللى وصلته على الفون. عشان تغمز جوزها وتفهمه انها محاولة لترضية ابنها.
"
46	"شاورلهم حربى على الفون قبل ماينهض من مكانه: - دى نيرة اللى بترن. والنعمة لطين عيشتها.
"
47	"قالها وقام من مكانه يرد على خطيبته بصوت عالى: - الوو. ايو يا نيرة.
"
48	"محسن وعينه متابعة ابنه وهو بيبعد عنهم وبصوت واطى: - والنعمة نيرة هى الى شجية وحظها زفت عشان هاتاخد واحد مجنون زيك! يخرب مطنك ياشيخ. دا انا جطعت الخلف منك ومن عمايلك.
"
49	"بعدها بكام يوم.
"
50	"كان راجع ياسين من مشوار مهم بره البيت. لما لقى بنته صباح وهي ماسكة ورقة مغلفة في ايدها. وقاعدة بتبكى بحرقة. قرب منها يقعد جمبها ويعرف اللى بيها: - مالك يابتى؟ ايه اللى جرى ومخليكى تبكى كده؟
"
51	"رفعت راسها وبطرف شالها. بقت تمسح في دموعها وبصوت خارج بصعوبة: - مفيش حاجة يابوى. ماتشغلش نفسك انت.
"
52	"رد عليها بعصبيه: - ماشغلش نفسى كيف يابت انتى؟ ويبجى لزمتى ايه في الدنيا بعد كده؟
"
53	"رفعت عيونها الدبلانة وهي بتمسح في اثار الدموع من تانى. قبل ما تناوله الورقة المغلقة عشان يشوفها. مسكها ياسين يفتحها كويس ويقرا اللى فيها. أتننهد بصوت عالى. وهو بيحاول يمسك اعصابه معها قبل ما يكلمها: - ودا بجى اللى مزعلك؟ دا بدل ما تفرحيلها؟
"
54	"دموعها نزلت من تانى وهو بتنظر في عيونه بتساؤل: - انت بتضحك عليا يابوى ولا على نفسك؟ يعنى انت شايف ان الموضوع كده في فرح اساساً؟
"
55	"قعد يدب بعصايته على الارض بعصبية وهو موطى دماغى قبل ما يرد عليها بتعب: - طب تجدرى تجوليلى كده. احنا ايه في يدنا؟ ماكان على يدك. ابوها لما عصانى وراح خطبها ل معتصم غصب عنينا. انا في أيدى ايه تانى اعمله؟
"
56	"خرج صوتها بقلة حيلة وهي بتنفجر في البكا من تانى: - وانا مطلبتش منك تعمل يابوى. انا ببكى على حالى كل ماافتكر يوم خطوبتها والقاعه كلها ناس واهل معتصم رغم ان ابوه وامه مش جاعدين. وانا بت بنتى مافيش من ناسها غير ابوها وامها واخوها وانا. يعنى تتجوزه واكنها مجطوعة وجليلة الناس.
"
57	"نفخ بصوت عالى قبل ما يرد عليها: - ماهو البركة في ابوها. اللى مسخ نفسه مع ناسه وجاطعهم وبعدها مسخ نفسه مع ناس امها وجاطعهم كمان.
"
58	"- طب وبعدين؟
"
59	"قالتها بتساؤل مع حزنها. غمض هو عيونه بتعب وهو بينفخ للمرة الالف
"
60	"نفخت بصوت عالى وهو بتلف حوالين نفسها قدام المراية وهي لاوية بوزها واكنها قرفانة. زعقت في البنت بياعة المحل بصوت عالى: - ايه القرف ده؟ فالحة بس تقوليلى. الفستان ده من اغلى الماركات وهو شكله معفن!
"
61	"فتحت البنت بقها بزهول من أسلوبها المتهكم: - حضرتك انا مجرد بياعة وبعرض عليكى. وانتى براحتك تنجى اللى يعجبك وترفضى اللى مايعجبكيش. انا مجبرتكيش على حاجة.
"
62	"- انتى كمان هاتقلى ادبك عليا؟
"
63	"قالتها بزعيق وقبل ماترد البنت. وصلها زعيق والدتها اللى كانت واقفة اَخر غرفة القياس بتراقب وساكتة.
"
64	"- لمى لسانك يا نورا. البنت ماقالتش حاجة غلط.
"
65	"البنت البياعة: - قوليلها ياست هانم. انا من الصبح مطولة بالى و مصبرة نفسى عليها. رغم انها قاست بجى مية فستان وبرضوا مافيش حاجة عجبتها.
"
66	"برقت بعيونها عشان تحتد على البنت من تانى وتعترض. لكن نجلاء فوتت عليها الفرصة لما امرت البنت.
"
67	"- اخرحى انتى يابنتى شوفى اللى وراكى. واحنا هانخلص ونخرج بعدها نقولك على الفستان اللى عجبنا.
"
68	"خرجت البنت وهي بتنظر ل نورا بتشفى. والتانية بتبادلها النظرة بعدائية بدون مبرر. بعد ماخرجت البنت. قربت نجلاء تكلم بنتها بأسلوب هادى وحنين
"
69	"- ممكن بقى افهم. انتى ايه اللى مزعلك ومضايقك بالشكل ده؟
"
70	"نظرت لولدتها وهي ساكتة ومن غير رد رجعت تلم في فستانها قبل ماتقعد على كرسى خشب كان في الغرفة. سكتت تانى شوية كده. قبل ما ترفع عيونها لوالدتها وترد: - مخنوقة اوى ياماما. وحاسة ان في هم طابق على نفسى.
"
71	"شدت والدتها الكرسى التانى وقعدت جمبها. تطبطب عليها بايدها: - ولما انتى مخنوقة ومش طايقاه؟ قبلتى ليه من الاول يابنتى؟ جايه دلوقتى قبل الفرح بيوم واحد وتقولى الكلام ده؟
"
72	"ردت على والدتها بعصبية: - انا بقولك على اللى حساه ياماما. وعارفة كل كلامك ده. وانتى اللى سالتينى عشان اتكلم...
"
73	"- خلاص خلاص اهدى...
"
74	"قالتها نجلاء بمقاطعة وهي بتشدها وتاخدها في حضنها. وهي بتلمس على شعرها وضهرها وبتحاول وتهديدها: - انا عايزاكى تفرحى ياحبيبتى. التوتر والعصبية دول. ياما بيمروا على البنات في الوقت ده بالذات. اهدى كده وفكرى في فرحك وفي الحاجات اللى عملاهالك معتصم دا والدك بيقول ان العمال في ظرف يومين. حولوا البيت واكنه لسه جديد. دا غير العفش الغالى كمان. دا بينمتالك الرضا بس ترضى.
"
75	"رفعت عيونها تنظر لوالدتها بقوة: - طبعاً لازم يعمل كده. هو كان يطول واحدة زيي وفي جمالى ترضى بيه؟
"
76	"اتغيرت ملامح نجلاء وهي بترد على بنتها: - بلاش كلامك ده يا نورا. دا هايبقى جوزك ياحبيبتى.
"
77	"- جوزى!
"
78	"قالتها بتهكم قبل ماتقوم من مكانها وهي بتأمر والدتها: - قومى ياماما قومى والنبى. خلينى اخلص واشوف فستان غيره عشان اللحق بقية المشاوير اللى ورانا.
"
79	"كانوا قاعدين في كافتيريا نوها و بثينه وهما بيتناقشوا في المحاضرة اللى خرجوا منها من دقايق. ونهال مش معاهم خالص وهي مشغولة في الفون. ولكنها اتفاجات لما اتشد منها.
"
80	"- سيبى التليفون يا بثينة. دا ايه الغلاسة دى.
"
81	"- خلينى نشوف بتبصى على ايه؟ وشاغلك عن دراستك؟ قالتها بثينة مع نوها اللى واففتها الرأى وهي بتدقق النظر في الفون و بتقرا اللى جواه.
"
82	"- ايده ده يا نهال انتى داخلة على النت. وبتقرى في معانى الاسماء. بدل ما تذاكرى وتتناقشى معانا في المحاضرة اللى فاتت؟
"
83	"بثينة بسخرية: - لا وأيه مختارة اسماء بنات، معنى رهف ولا التانى معنى ناردين. غير الباقين كمان! ايه با ماما انتى لدرجادى حاسة بفراغ؟!
"
84	"اتعصبت وهي بتشد الفون منهم: - وانتى مالك ياباردة منك ليها. خليكم انتوا الشطار وانا الفاشلة. استريحوا بجى.
"
85	"بثينه و نوها وهما بيتبادلوا احاديث الحقد بهزار: - طبعاً وانتى هايهمك الدراسة في ايه؟ وانت معاكى اللى يراجعلك ويفهمك كمان لو حبيتي؟
"
86	"- لا وممكن ينجحها من غير مجهود.
"
87	"- يابخت من كان الدكتور جوزو
"
88	"بابتسامة مدارية شايفاهم بيمثلوا نظرة الحقد ليها.
"
89	"- ياساتر يارب عليكم وعلى عيونكم. يافقر انتى وهى. عملتولى محكمة من غير داعى. انا بس كنت ببحث عن اسم للطفل اللى هاتجيبوا بدور باذن الله. اتبطوا بجى واهدوا. ياساتر.
"
90	"فضولوا برضوا باصين لها بالنظرة الطريفة دى مع زيادة التشكك من صحة كلامها. واكنهم كاشفين كدبها وهي برضوا بتضحك من منظرهم. قامت تلم الكتب والادوات وهي بتكلمهم بتناكة
"
91	"- خليكم كده مع نفسكم. انا رايحة اشوف جوزى اللى هو الدكتور بتاعكم يافاشلة انتى وهى.
"
92	"مشت وسابتهم وهما ببنظروا لبعض ويمطوا بشفايفهم.
"
93	"- احنا برضوا اللى فاشلين!
"
94	"فتحت باب المكتب. لقته قدامها وهو ماسك شنطته وعلى وشك الخروج بيها.
"
95	"بابتسامة ولا اروع: - جيت في وجتى صح؟ عشان توصلنى معاك؟
"
96	"بادلها هو بابتسامة زيها وهو بيبوس على جبهتها قبل مايخرج من الباب.
"
97	"- انتى جيتك في اى وقت صح! بس انتى مش واركى محاضرة تانى باين؟
"
98	"- لا دى محاضرة نظرى وكلها مراجعات انا حافظها كويس. خلينى اروح معاك اريح دماغى شوية بجى.
"
99	"- ماشى ياستى زى ماتحبى.
"
100	"قالها وهو بيقفل باب مكتبه قبل مايكمل وهما ماشين في الطرقة: - صحيح يا نهال جدك اتصل عليا النهاردة وشدد ان اخدك واحضر بيكى فرح نورا بكرة.
"
101	"وقفت في مكانها ترد بزهول نعم! جدى عايزنى انا احضر فرح نورا و معتصم!
"
1	"بنظرة مستاءة اللقتها عليه وهي واقفة على باب الغرفة. نايم قصادها على سريره واكنه في غيبوبة، واكنه في غيبوبة فاتح بقه بشكل يظهرلها لا مبلاته. نظرة كانت بتبين مدى الاحباط في قلبها من راجل عاشرته بقالها سنين. صابرة على معاملته السيئة لها من كل النواحي. وراضية بالقليل في انتظار التحسن. لكن من الواضح قوى ان التحسن في الحالة المادية. واللى طب عليهم فجأة ومن غير ميعاد. وراه مصايب. وهي بطيبتها وسلبيتها كالعادة غافلة عنها.
"
2	"قدمت بخطواتها تدخل الغرفة وتقرب منه تصحيه بنغزة خفيفة من ايدها: - سامح ياسامح. اصحى ياراجل. سامح ياسا...
"
3	"نفض ايدها يقاطعها بخشونة: - ايه ايه ياولية انتى؟ مش تخفى ايدك التقيلة دى شويه ولا اتهبلتى؟
"
4	"بلعت الإهانة في قلبها زى كل مرة: - تشكر يا ابو العيال. انا بس بصحيك عشان احنا
"
5	"قربنا على الضهرية. يعنى مش قاصدة اضايقك!
"
6	"فرك بعيونه شويه وهو بيقوم بجزعه. يجلى حلقه ويكح بتحشرج: - امممم. توك ما افتكرتى ياختى؟ ما كنتى تسيبني انام تانى كمان. واخلص يومى بالمرة عالسرير؟!..
"
7	"- ردت بغيظ: - الله يا سامح. حتى دى كمان هاتجيبها فيا؟ اشحال ان ماكنت. رايحة جاية عليك من الصبح عليك. اصحى فيك وانت ولا هنا. بس يعنى دا شى طبيعى. مادامت واصل البيت على وش الفجر. فدى النتيجة الطبيعية.
"
8	"صك على اسنانه وهو بينظر لها بتحذير: - لمى نفسك يامحروسة وبلاش منه تلقيح الكلام ده. انا دماغى مش ناقصة خوته كده على اول اليوم.
"
9	"- طيب على الاقل فهمنى، هو انت بتعمل ايه بالظبط؟ الاول كنت بتجينى متعفر واكنك شغالة فواعلى ودلوقتى بقى بقالك يجى اسبوع تقريباً. تخرج متشيك باللبس الجديد. وتيجى على وش الصبح والروايح بقى بتفوح منك.
"
10	"- روايح ايه ياولية انتى. انتى هاتفلطى ولا ايه؟
"
11	"- لا مش بهلفط يا سامح وانت عارف ومتأكد. انا اقصد ايه؟ المهم دلوقتى انا عايزاك تقوم وتفوق عشان نلحق نوصل البلد. انت وعدتني امبارح انك هاتوصلنى لبنتى ولا هاتخلف وعدك كمان المرة.
"
12	"- لا يااختى مش هاخلف وعدى. وياللا قومى فزى حضرية الفطار اخلصى عشان نلحق نوصل بدرى. ياللا غورى.
"
13	"قامت من قدامه وهي بتمتم بكلام يصبرها كالعادة. نفخ في ايده يشم الروايح اللى بتقول عليها وهي خارجة من بقه. بعد بدمغاه قرفان وبصوت واضح
"
14	"- افففف. يارتنى غسلت بقى قبل ما انام.
"
15	"كعادة كل سنة. ياسين بيطلع زكاته السنوية من خير الارض والبهايم. لازم يعمل فيها ليلة لذكر الله. ويجمع ولاده واحفاده على عزومة كبيرة. ولازم الكل يحضر. صباح. كانت بتشرف على زوجات اخواتها وهما بيطبخوا ويحضروا. والبنات نيرة واختها زهرة ومجموعة من بنات العيلة. كانوا بينضفوا في البيت والمندرة. تحضيراً لعزومة الليل. ونظراً لظروف حملها. بدور كانت تساعد بتحضر الخضار وهي قاعدة. بدون حركة تجهدها.
"
16	"صباح باستعجال: - ها يا بدور خلصتى تخريط البصل اللى معاكى.
"
17	"نظرت لعمتها وعيونها كاسات حمرا بالترافق مع دموعها: - اخلص فين ياعمتى بس؟ البصل دا حامى جوى. دعكلى عنيا. دا غير انه كتير كمان ومش عارفة اخلصه.
"
18	"قربت منها تمسك تطل على اللى خلصته: - فين بس اللى كتير ياجلعانة؟ بيدك البطيئة دى ولا هاتلحجى تخلصى حاجة واصل النهاردة.
"
19	"- ياعمتى بلاش افترا. انتى مش شايفة عيونى اللى اتهرت من بصلكم الحامى ده. مش كفاية شغالة لوحدى.
"
20	"- وهانجيبلك مين يابت يساعدك دلوك؟ كل البنتة شغالين في تنضيف البيت. وامك وحريم عمامك واقفين عالطبيخ. وان كان على البصل الحامى. فدا زين يامحروسة. عشان عنيكى تتكوى وتيجى احسن. لنظرك.
"
21	"رن جرس البيت و صباح قامت تفتح. برطمت بدور وراها بصوت واضح: - احسن ياعمتى! انتى كمان بجيتى بتفهمى في الطب؟
"
22	"هللت صباح ترحب بالضيوف. وتسلم عليهم بترحاب شديد.
"
23	"- يااهلاً ياغالين. نورتوا بيتكم ياحبايبى.
"
24	"ابتسمت بدور بانشكاح واكن وصلتها النجدة: - اهلاً اهلاً بالنسايب الزينة. اهلا بيكى ياخالة رضوانة. جدمى يا نسمة انتى و هدير البصل مستنيكم.
"
25	"وصلت على المستشفى في الميعاد المتفقة عليه معاه. ولمعرفتها من الممرضة انه في الطوارئ. بيراعى حالة صعبة. اضطرت تستناه في غرفة المكتب وهي بتعد الثوانى والدقايق في انتظاره. على امل الوصول للبلد بدرى. تلبيةً لدعوة ياسين للحضور في ليلة الذكر السنوية.
"
26	"المدة طالت قوى. وهي بتتحرك في الغرفة بعصبية. مرة تنظر في الشباك. مرة تنظر في ساعتها وتنفخ عالتاخير وتكتف ايديها. في الاَخر لما زهقت اضطرت تخرج من الغرفة. علشان تسأل عليه وتشوفه.
"
27	"وصلت عند بنات الاستعلام في القسم. ويدوبك هاتنده على البنت المشغولة في النظر في دفتر كبير. يخص كل حالات القسم. لقت الصوت المعروف وهو بيكلم البنت بزوق مستفز كالعادة بعد ما وقف جمبها بالظبط. لدرجة ان كتفه كان هايلامس كتفها. لولا انها بعدت باختيارها
"
28	"- رحاب، الدكتور رئيس القسم وصل ولا لسة؟
"
29	"البنت رفعت دماغها ترد عليه بانتياه.
"
30	"- معرفش والله يادكتور يونس.
"
31	"فجأة التفت لها وكأنه اتفاجأ بحضورها. فابتسم بمودة مبالغ فيها.
"
32	"- اي ده دكتورة نهال؟ معلش ماخدتش بالى منك. ازيك عاملة ايه؟
"
33	"انكسفت قوى تكسف ايده قصاد البنت. بطرف ايدها بادلته التحية بخجل: - اهلا بيك يادكتور يونس. متشكرين على زوقك.
"
34	"ابتسم ببرود لما لقى ايديها يدوبك لمسته. فسألها بمكر: - ايه بقى؟ هو انتى جاية تسألى عن الدكتور مدحت؟
"
35	"قالت بتوتر وعيونها بتروح على البنت الى واقفة منتبهة بفضول: - لا ما انا عارفة انه في الطوارئ وانا مستنياه عادى يعنى. انا هابعتها تشوفه عشان رقمه مغلق بس.
"
36	"قال بابتسامة خبيثة: - ومين قالك بقى انه في الطوارئ؟ انا اللى اعرفه ان الدكتور مدحت بقالوا فترة طويلة دلوقت مع الدكتورة مها في مكتبها!
"
37	"بخطواتها السريعة. كانت مندفعة ناحية المكتب. غيرة عمت قلبها رغم احساسها ان الموضوع اكيد كدب. ماهو مش معقول يكون سايبها الفترة دى كلها محبوسة في مكتبه. وهو قاعد متوانس مع البرنسيسة حبه القديم في مكتبها لوحدهم!
"
38	"من غير تفكير فتحت باب الغرفة ومن غير استئذان. اتفاجأو الاتنين باللى فتحت الباب على غفلة. وهي نار ولعت في قلبها لما شافتهم قاعدين جمب بعض على كنبة واحدة، نهض عن مطرحه مندهش لتصرفها. وهي وقفت لحظات تنظرله بحدة. قبل ما ترتد بخطواتها وتمشى من غير ولا كلمة نطقتها. خرج خلفها يشوف مالها. قدام نظرات مها المستغربة فعلها. رغم حالة الانتشاء اللى كانت شاعرة بيها. لكن الاستغراب مدامش كتير. ودا لما لقت يونس داخل عليها بضحكة مالية وشه: - ايه الاخبار؟ شكلها ولعت.
"
39	"عقدت حواجبها لثوانى بتفكير قبل ما تفردهم تانى وتشاور بسبابتها نحو الباب: - اوعى تقولى ان انت السبب في اللى حصل دلوقتى حالا ده؟
"
40	"هز بدماغه يأكد لها مع ابتسامة سعيدة. وهو بيقعد جمبها عالكنبة. فتابعت هى: - ياراجل! ايه الحكاية يا يونس؟ هو انت لسة متعلق بالبنت دى؟
"
41	"قال بتصميم: - عمرى ماشيلتها من دماغى. ولا نسيت ان مدحت خطفها منى واتجوزها. بعد انا ما اتقدمت لها وكانت عجبانى اوى ومازلت يا مها. بس انتى ايه رأيك؟ مش لو سابهالى ورجعلك انتى. ترجعوا حبكم القديم من تانى. مش دا هايبقى افضل حل للجميع؟
"
42	"مطت شفايفها بزاوية وهي بتظرله بتفكير: - يااه يا يونس. دا انا اتمنى. مدحت دا حب عمرى اللى ضيعته انا في لحظة غباء منى.
"
43	"دخل ياسين على عجالة في البيت الكبير. يدور على بنته الكبيرة صباح يسألها عن حاجة ضرورى تخص الاكل. ستات الدار نبهوه انها طلعت فوق.
"
44	"طلع الدور التانى وهو بينده بصوت عالى عليها
"
45	"- بت يا صباح انتى يابت.
"
46	"هم ينده عليها تانى بصوت اعلى ولكنه اتفاجأ باللى خرجت قدامه فجأة. من غرفة فاضية ترد عليه بخجل وصوت واطى. رغم سنها اللى تعدى الخمسين: - صباح مش جاعدة هنا ياحاج ياسين. هي طلعت الدور التالت تجيب شوية طلبات من فوق السطح.
"
47	"اتنحنح في الاول لجل يرد عليها بتماسك: - اااه. معلش يابوى ان كنت زعجتكم. بس انا مكانتش اعرف ان في حد هنا.
"
48	"- لا ولا يهمك يا حاج ياسين. انا بس غيرت عبايتى بواحدة من بتوع صباح. لكن انا نازلة حالاً دلوك. عن اذنك.
"
49	"اتحركت تتخطاه وتنزل قدام عيونه وهو مبلم ويدوبك قادر يتمتم مع نفسه بصوت واطى: - يابوى البيت بيتك يابوى. هو انتى اتكسفتى.
"
50	"فوقته نيره اللى جات من خلفه من غير مايدرى. وهي شكلها منعكش من التنضبف. والغبار بان اثره على ملامحها.
"
51	"- مين دى اللى اتكسفت منك ياجد؟
"
52	"اللتفت عليها لقاها شابطة في دراعه بغلاسه. وهي بتبسم بخبث. وصله معناه بسرعة. نظرلها بذهول وقرف من منظرها
"
53	"- عايزه ايه يابت بشكلك المترب ده؟
"
54	"- عايزة اعرف. انت كنت بتقول ايه لخالتي رضوانه وخلاها اتكسفت منك ومشت.
"
55	"بكف ايده ضربها كشاف على جبهتها: - بطلى برود يابت معايا. وغورى غلسى على المحروس خطيبك ولا اقولك روحى اسبحى الاول من الغبار اللى كسا وشك ده.
"
56	"كان بيرمى في بواكى الفلوس المتقفلة قدام عيونه الطمعانة بشراهة. على الطرابيزة الصغيرة اللى بتفصل ما بينهم. بمنتهى التعالى: - اهم الفلوس كلهم اها على داير المليم. عشان تعرف بس انى مابكلش حق حد.
"
57	"رفع شفته لأعلى بحركة مستنكرة: - نعم يااخويا. بقى انت بتسمى الملاليم دول حقى؟
"
58	"اتعدل في جلسته يرد بغيظ: - نجى كلامك زين ياعم سامح وماتغلبطش معايا في الحديت.
"
59	"- ملخبطش ده ايه؟ بقى انت عايزنى انا اتعب واشرب المرار في الصحرى. وبعد ما اشوف الدهب بعينى ولا التماثيل اللى بتجيب ملاين لوحدها. تضحك عليا بالملاليم دول واصدق انا ان دول يبقوا حقى. لييييه؟ هو انا دق عصافير ولا اقلولك انى مختوم على قفايا مثلاً؟
"
60	"قال معتصم باستخفاف: - اااه. وانتى عايز كام بجى نظير تعبك ومجهودك ده. نص المقبرة مثلاً ولا عايزها كلها؟
"
61	"اتبرجل سامح في الرد عليه. وهو نفسه ينطقها ويقول بالمفتشر. حقى نص المقبرة. لكن معتصم بقى رحمه من حيرته دى بعد ما قرا افكاره.
"
62	"- اسمع ياعم سامح وافهم كويس اللى هاجوله. يكون في علمك. كل اللى انت شوفته في المقبرة دى. انا يادوبك بلحق حاحة بسيطة منه. اما الباقى فابيروح لشركاتى في مصر. ناس كبيرة وتقيلة. وهما اللى بيعرفوا يصرفوا البضاعة بمعرفتهم وعلاقاتهم. وانا بقبل عشان انا معرفش اتصرف من غيرهم يااما هاتحبس من عشية. وزى انا ما برضى بالجليل. ارضى انت كمان بالجليل.
"
63	"قال سامح بحدة: - عايزنى اقبل بمية الف جنيه يامفترى؟ ليه؟ دا حتى الظلم حرام.
"
64	"رد عليه بحزم: - وانت كنت عملت ايه بقى عشان تستحق اكتر من كده. دفعت من جيبك؟ لا. انت تعبت وانا بديك اجرة تعبك. ودا اللى عندى. عاجبك ولا مش عاجبك؟
"
65	"دخل مكتبه بالخطوة السريعة خلفها. وجدها بترفع شنطتها على كتفها وهي على وشك الخروج. شدها من دراعها فجأة يوقفها: - ممكن افهم ايه اللى انتى عملتيه حالاً ده؟ وايه السبب اساساً؟
"
66	"رفعت عيونها اليه بشراسة تقول: - ليه يادكتور؟ ضايقتك جوى لما اقتحمت عليكم خلوتك انت وحبيبة القلب.
"
67	"شدد قبضته على دراعها بغضب: - ماتستفزنيش يا نهال. ونجى كلامك كويس وانتى بتكلمينى. انا مش عيل صغير معاكى.
"
68	"- فلتت دراعه عن ايديها بقوة وهي بتهتف فيه: - ماشى يا دكتور. انا هانجى كلامى مع سيادتك. بس ممكن افهم بجى ياكبير يامحترم. ايه لزمة جعدتك مع واحدة ست وعلى كنبة واحدة في اوضة لوحديكم. وانت مفهم مراتك بنت عمك. انك في الطوارئ بتعالج مريض حالته خطر. وهي مع هبلها مستنياك.
"
69	"اتنفس بخشونة وهي بيحاول يتمالك نفسه في الرد معاها: - رغم غيظى وغضبى من اسلوبك المستفز. بس انا هاريحك واقولك عشان اريح مخى انا كمان. انا فعلا كنت في الطوارئ مع حالة حرجة. بس اللى حصل انها جمعتنا في مكتبها. انا وكذا دكتور تانى من نفس القسم. عشان نتناقش في امر مهم يخص وضعنا مع الدكتور رئيس القسم. الزملة قاموا وانا كنت جايم كمان بس هي سألتنى عن حالة المريض اللى في الطوارئ ووضعه ان كان يحتاج عملية ولا نستنى. لإن لو تفتكرى يعنى. هي معايا في نفس القسم ودا شى عادى نتاقش في حالة المرضى.
"
70	"- ياسلام! وانتى بجى عايزنى اصدق القصة المحبوكة دى؟ بعد ما شوفتك بعينى.
"
71	"- قصة ومحبوكة؟ يعنى انتى كمان مش مصدقانى بعد كل اللى قولته؟ دا الاجتماع خلصان يدوبك من خمس دقايق والدكاترة حالا طالعين. استنى هنا انتى عرفتى منين اساساً؟
"
72	"قبض بأيديه الاتنين على دراعها يقرب وجهها منها بغضب: - مين اللى خلاكى تيجى هجم كدم عالاوضة؟ اتكلمتى مع مين يا نهال وفهمك الموضوع بالشكل ده؟
"
73	"لسانها اتلجم من نظرته اللى اصبحت جحيم مشتعل وهو بيقررها ويستجوبها بعد ما قلب الموضوع عليها بعد.
"
74	"- ردى يا نهال وفهمينى. ولا انتى عايزانى اشك في كل الدكاترة اللى كانوا حاضرين الاجتماع. ولا كمان الممرضات اللى دخلوا صدفة!
"
1	"اصعب احساس بيجيلك وقت اما تحب تصلح غلط او تعوض عن تقصير وتحس بضياع الفرصة.
"
2	"قربت سميحه من باب الغرفة عشان تخبط عالباب وتصحيه ولكنها غيرت رأيها. ورجعت عند جوزها تانى وهو بيفطر.
"
3	"سالم وهو مستغرب: - رجعتى تانى ليه من غير ماتصحيه؟
"
4	"ردت باَسى: - ما انا افتكرت ساعة ماجانا جريب الفجر. تلاجيه ملحجش ينام يانور عينى.
"
5	"ضيق عنيه بريبة: - لكن انتى برضو ماعرفتيش سبب الزعلة بينه وبت عمه.
"
6	"هزت برأسها تنفى: - ابداً ياابو بلال. هو مرديش يتكلم ولا حتى يريح جلبى باى كلمة.
"
7	"مال برقبته ؤنظرلها بتشكك: - يامرة بلاش كدب. طب انتى ماعرفتيش من نعمات حتى؟
"
8	"ردت بصدق: - والنبى ابداً ياابو بلال. ماهى كمان بت اخوك مارضتش تجول لامها على أى حاجه.
"
9	"هز براسه مبسوط: - بت ابوها صح. المرة اللى ماتطلعش اسرار بيتها هي وجوزها يبجى تتشال عالعين والراس.
"
10	"ابتسمت سميحه بتوتر تقول: - عندك حج. بس في حاجة ياابو سالم محيرانى. اصل سمعت انها طلعت حامل!
"
11	"السعاده بانت على وشه: - واه. طب مش تجوليلى كده من الاول يامرة يافجريه انتى وتبشرينى. صح استنى هي امتى طلعت حامل وامتى طلعت زعلانة مع عاصم؟
"
12	"قال الاخيرة بحيرة وسميحه مطت شفايفها ولوحت بكفها: - والله ماانا عارفة ياابو بلال. حاجة تحير صح!
"
13	"وفى داخل غرفته مكانش نايم كظن والدته. لكنه كان قاعد على فرشته بحزن عاصر قلبه من ليلة امبارح. من ساعة ما عرف من حربى بخبر حملها. خرج على طول من شقته وراحلها عند بيت عمه. فضل مدة طويلة يتصل بيها وهو باصص على شباك اؤضتها عشان ترد عليه وتخرج له ويقدر يشوفها لكنها مردتش نهائى. فضل يلف حوالين نفسه زى المجنون في الشارع وهو حاسس بالعجز. نفسه يدخل لها ويشوفها بس اللى مانعه تأخر الوقت وخجله من عمه راجح. ولما طالت المده روح على بيت والده ودا لأنه حلف على نفسه انه مش داخل الشقة دى تانى الا وبدور ايدها في ايده ورجله على رجلها.
"
14	"بتجولى حامل ياامى؟
"
15	"قالتها نهال بلهفة وفرحة لوالدتها اللى ردت عليا بحزن: - ايوه يابنتى زى ما بجولك كده. بس اختك مشندلانى من امبارح ومش راضية تحط لجمه في معدتها. دا امبارح ابوكى جبرها غصب عالوكل بعد ماعرفنا الخبر من راضية بالصدفة.
"
16	"استغربت اوى نهال: - كلامك غريب ياما. طيب ماعرفتيش ايه سبب الزعلة الكبيرة دى بينها وبين عاصم. دا بيعشجها عشج ياما ايه اللى حصل بس؟
"
17	"ردت نعمات بقلة حيلة: - يابتى والله ما نعرف دول كأنهم متفقين مع بعض. لا هي راضية تجول ولا هو ناطق بحرف. دا ابوكى زن عليها امبارح عشان يعرف اللى حصل وياخدلها حجها وهي ابداً. دماغها انشف من الحجر.
"
18	"اتنهدت نهال بأسى قبل تقول: - طب اديهانى ياما خلينى اكلمها وانا ححاول معاها.
"
19	"- حاضر يابتى.
"
20	"قالتها نعمات وهي بتتحرك ناحية غرقة بدور وقصاد الباب وقفت تنده عليها وهي بتخبط عليه.
"
21	"- يا بدور ردى عليا. انتى جافلة عليكى الباب ليه بس؟
"
22	"وصلها الصوت بضعف: - عايزه ايه ياما؟ انا تعبانه سيبنى ارتاح وانام.
"
23	"نعمات بشده: - افتحى يا بدور عشان تكلمى اختك. دى رنت عليكى كذا مرة وانتى مش معبراها وهي عايزه تطمن عليكى.
"
24	"مدت ايديها للكمود الى جمبها. تمسك الفون اللى كانت عاملاه صامت وتشوف الرنات. اتأكدت من صدق كلامها بالإضافة للعدد الكبير من رنات عاصم واللى كانت عاملة الفون صامت مخصوص عشانه. سمعت والدتها وهي بتنده تانى بصوت تعبان بزهق.
"
25	"- يابتى افتحى انا تعبت من كتر الوجفة. أتحاملت على نفسها تقوم من فرشتها وهي حاسة بتقلصات وتعب جديد عليها.
"
26	"نعمات وهي متفاجئه من شكلها الشاحب والبهتان: - ليه يابت وشك كده اصفر والدم هربان منه؟
"
27	"- هاتى ياامى والنبى خلينى اكلم نهال.
"
28	"قالتها بسأم وهي بتاخد الفون وترجع بيه لفرشتها من تانى. مصمصت والدتها بشفايفها قبل ماتسيبها وتمشى.
"
29	"بدور وهي بتحاول التماسك رغم تعبها: - الووو، ازيك يانهال؟
"
30	"نهال بصوت منفعل بعصبية: - الووو ايه وزفت ايه؟ بجى حابسة نفسك من امبارح ومجطعة نفسك من البكا وانتى حامل! انتى مش عارفة ان الزعل عفش على الحوامل ياست بدور ياللى مااديتناش فرصة نفرح بيكى حتى. هو ايه اللى حصل يعنى لدا كله؟
"
31	"شهقت بقوة وهي بتعيط من جديد ومش قادرة تتكلم
"
32	"فردت عليها نهال بحنان: - طب اهدى كده اهدى وخدى نفس الاول وانا معاكى ومش هسيبك.
"
33	"خرج من غرفته وهو بينده بصوت عالى والضحكة مالية وشه: - جبيصى انت ياواض. ياجبيصى.
"
34	"دخل المذكور على الصوت: - ايوه يا معتصم بيه انا جيت اها.
"
35	"وبصوت مرح: - ازيك يا جبيصى وحشتنى ياراجل. من الصبح مش شايفك؟
"
36	"عقد جبيصى حواجبه بدهشة: - واه. دا انت الغزالة كانها رايجه معاك يابيه!
"
37	"بابتسامة ماليه وشه اتقدم بخطواته يقعد على كرسى الصالون قبل مايرد: - وما تروجش ليه ياواض؟ مش عريس!
"
38	"الدهشة زادت اكتر عند جبيصى: - عريس! ودا من امتى يابيه؟
"
39	"وضع رجل على التانية وهو بيتكلم بزهو: - بصراحة ياعم جبيصى هو من كام يوم بس انا كنت مدارى عشان الموضوع يتم. لكن مدام دخلنا في الجد يبحى مالوش لزوم ان ادارى.
"
40	"رد عليه بسلامة نية: - عندك حج يا معتصم بيه. المواضيع اللى زى دى لازم الناس تاخد في حرصها. والمثل بيجولك دارى على شمعتك تجيد. والعروسة تبجى بت مين في البلد؟
"
41	"بابتسامة عريضة جاوب: - تبجى نورا بت نجلاء اللى جدها ياسين وابوها يبجى سامح شريكى ما انت عارفه!
"
42	"جبيصى فضل شوية كده متنح ببلاهة وهو فاتح بقه وبعدها قال: - طب و ياسين راضى بالجوازة دى؟
"
43	"ضحك بصوت مجلجل قبل مايقول: - وانا مالى ياعم الحج. ان كان راضى ولا مش راضى. انا المهم عندى البت وابوها وخطوبتنا اللى هاعملها كمان يومين.
"
44	"- كمان يومين!
"
45	"قالها جبيصى واندهاشه زاد اضعاف. فكمل معتصم بتأكيد: - ايوه بعد يومين وياللا بجى جر عجلك وروح للمرة اللى جوا دى خليها تعملى احلى فطار. انا عريس وعايز اتغدى من دلوك. ياللا ياجبيصى ياللا.
"
46	"اتحرك جبيصى ينفذ الامر وهو على نفس وضعه مندهش بذهول من قدرة معتصم اللى عرف يلف الراجل ويقنعه لكن السؤال اللى كان هايطير برج من عقله: - ازاى ياسين يوافق؟
"
47	"خبر ايه يابت مالك؟
"
48	"قالتها صباح ل نورا اللى قاعده عالكنبه قصادها ومنزوية على نفسها. ردت عليها بارتباك: - في ايه ياستى؟ انتى تانى مرة تسأليني السؤال ده؟
"
49	"صباح وهي مضيقه عنيها
"
50	"- عشان شكلك مش مظبوط من امبارح ومش مريحنى!
"
51	"نزلت بنظرها على اللى لبساه: - ماله شكلى هو انا فيا حاجه غلط؟
"
52	"- لا يااختى انا مجصدتش لبسك ولا وشك. انا قصدى انتى نفسك. كامشة على نفسك كده زى مايكون عاملة عملة.
"
53	"بكف ايدها شاورت على نفسها بخضة: - انا عاملة عملة؟ ليه يعنى هاكون سرقت مثلاً ولا عملت مصيبة!
"
54	"صباح وهي بتدقق في وشها المخطوف وطريقة كلامها اللى شككتها اكتر: - الله اعلم!
"
55	"كانت بتبلع في ريقها وهي بتحاول تبعد بعنيها عن مرمى نظرات ستها المتفحصه لها بشكل غريب. لكنها خرجت من شرودها على صوت والدها اللى كان بيصبح عليهم بصوت مرح: - صباح الخير ياحماتى. صباح الخير ياأحلى نورا.
"
56	"قامت من مكانها بلهفة متصنعه وهي بتصبح على ابوها بحماس عشان تتهرب من ستها.
"
57	"- صباح الخير ياحبيب قلبى. انت اتأخرت النهاردة في النوم ودى مش عوايدك يعنى؟
"
58	"ضمها سامح وباسها على خدها وراسها يقول: - ياحبيبة ابوكى انتى ياوش السعد. بتسألى وواخده بالك احسن من ناس بتنام معايا بنفس الاؤضة وما بتسألش.
"
59	"قالها باشارة على نجلاء الى كانت خارجة من غرفتها وراه. القت عليهم نظرة حانقة وهى بتمط شفايفها قبل ما تروح تقعد عند جمب والدتها. وبعدها ردت من غير نفس: - وانا هاسألك ليه وانتى راجع وش الفجر. يعنى شئ طبيعى انك تتأخر في النوم مش محتاجه نباهه.
"
60	"هز راسه بتوعد وهو بيقول: - ماشى يا ست نجلاء نورت المحكمة. على العموم مش وقتك دلوقت. هو عم ياسين فين يا حماتى.
"
61	"صباح اللى بتحاول تمسك اعصابها في الرد: - عمك ياسين في الجنينة تحت مع اخويا سالم و راجح.
"
62	"بلعت نورا ريقها الناشف بعد ما سمعت الاسمين وهي خايفة لتكون بدور اتكلمت عنها قدامهم وقالت انها السبب في اللى حصل ما بينها وبين و عاصم ساعتها هايبقى شكلها وحش اوى قصادهم.
"
63	"- انا رايحلهم.
"
64	"قالها وهو بيفلت نورا من حضنه وبعدها نزل للدور الاول عشان يشوف ياسين.
"
65	"بعد ما خلصت المحاضرة. نوها و بثينه كانوا بيتكلموا ويتناقشوا ونهال كانت قاعدة وسطهم لكنها في دنيا تانيه. بتلعب بقلمها عالمدرج بسرحان. فاقت منه بنغزه على درعها من واحده منهم. صرخت مخضوضة فيها.
"
66	"- اه. ايه يا بثينه؟ خضتينى.
"
67	"ضحكت بمرح ترد عليها.
"
68	"- جامدة صح؟ انا اسفة. بس بصراحه حبيت افوقك من سرحانك.
"
69	"نزلت بعنيها تانى على المدرج من غير اى استجابة لضحكة صحبتها ولا اعتذارها.
"
70	"فعقدت بثينه حواجبها: - الله. هو انتى زعلانة من حد فينا ولا ايه؟
"
71	"اتدخلت نوها كمان في الحديث: - اوعى تكونى زعلانة منى يا نهال عشان جومت فيكى على موضوع رائف بس بصراحة هو اللى مزودها و.
"
72	"نهال بمقاطعة وهي بتلوح بأيدها: - مش منك والنبى ياشيخه. انا زعلانة من حاجة تانى تخصنى.
"
73	"الاتنين في بوق واحد: - حاجة ايه؟ هو انتى اتخانجتى مع الدكتور مدحت.
"
74	"رفعت عيونها ليهم بتحذير وهي بتخبط بكفها على المدرج بقوة: - وحياة ابوكم بلاش تكرروها تانى عشان مايحصلش بجد. انا اساساً مصدومة لوحدى.
"
75	"سبقت نوها بالسؤال قبل بثينه: - مصدومة في ايه؟ ومين بالظبط؟
"
76	"رفعت راسها بيأس منهم: - يعنى انتوا هاتموتوا لو ماعرفتوش. طب موتوا عشان مش جايلة بس.
"
77	"ضغطوا الاتنين على شفايفهم بغيظ منها.
"
78	"رن فون نوها بصوت اشعار رسالة فتحتها نوها وبعدها شهقت بصوت عالى: - شايفة المجنون ابن عمك يا نهال. بيقولى انا خلاص كلمت ابوكى وقريب هايبقى رسمى!
"
79	"سامح وهو بيقرب على ياسين وولاده
"
80	"- صباح الخير عليكم.
"
81	"ردوا عليه التلاتة وهو قرب يقعد عندهم
"
82	"- عاملين ايه يارجالة؟
"
83	"جاوبه راجح ببشاشه: - احنا زين يا سامح. وانت بجى اخبارك ايه.
"
84	"لوح بكفه في الهوا
"
85	"- انا عال العال وتمام التمام كمان ياراجح.
"
86	"سالم ياندهاش: - مش بعاده يعنى يا سامح ضحكتك دى. دا انت اليوم اللى كنت تجعدوا هنا في البلد مكنتش بتطيج حد فينا يكلمك حتى.
"
87	"سامح بسرعة في الرد: - دا كان زمان ياعم الحج. اما انا دلوقتى بحب البلد وهاجوز عيالى كمان في البلد
"
88	"ياسين وشه اتخطف وهو شايف ده بيتكلم بأريحية ومش عامل حساب للأسئلة اللى جاية واللى ابتدت بسؤال راجح: - هاتجوز مين في عيالك هنا؟ انت خطبت ل وائل انا سمعت انه بيدور على عروسة.
"
89	"سامح باسوبه: - لا ياباشا وائل دا لسة لما الاقيله البت اللى تستاهله وتليق بيه انا قصدى على نورا.
"
90	"اتحمحم ياسين بصوت عالى وهو بيخبط بعاصيته عالارض: - خلاص يا سامح مش وجته دلوك. خليها وجت تاتى.
"
91	"سامح باصرار: - واخليها وقت تانى ليه بس ياعم ياسين دا انا جاى مخصوص اقولكم عشان اعمل خطوبتها هنا في البيت الكبير عشان تعرف انى بعزكم وبعتبركم عيتلى.
"
92	"غمض ياسين عنيه وهو مستنى الكارثة تزمناً مع سؤال سالم: - ويبجى واض مين دا في البلد اللى عايز يتجوزها؟
"
93	"سامح بقلب مليان: - معتصم ابن العمده هاشم انت اكيد تعرفه.
"
94	"راجح برق بعينه و سالم نهض من مكانه يسأله بغضب
"
95	"- بتجول مين؟
"
96	"اتفاجأت نعمات بشكله الغريب عليها لما فتحت الباب: - عاصم. اهلا ياولدى اتفضل.
"
97	"قالتها وهي مندهشة من شكله اللى كان موضح اوى انه مانمش نهائى، اتقدم بخطواته لداخل البيت يقول: - عاملة ايه يامرة عمى؟ ووبدور ازيها دلوك؟
"
98	"نعمات وهي بتخبط كف بكف: - اجولك ايه بس ياولدى؟ بدور حالتها حالة الندامة من امبارح. ماهو انت كمان زيها. انا عارفة ايه اللى صابكم انتو الاتنين.
"
99	"اتحمحم بتوتر وهو بيقعد على اقرب كنبة لاقاها قدامه: - معلش يامرة عمى. المتجوزين ياما بيحصل مابينهم!
"
100	"قعد ت قصاده تسأله: - طب ماتجولى انت ايه اللى حصل بدال هي مش راضية تجول؟
"
101	"هرب بعنيه عن عنيها: - معلش يامرة عمى. خلينا على راحتنا واحنا هانعرف ان شاء الله نحل مشاكلنا ونعديها.
"
102	"قامت من مكانها ترد بقلة حيلة: - كده! طب عن اذنك بجى اروح اندها تاجى تشوفك.
"
103	"هز بدماغه وهو لسة بيتهرب بعيونه عنها. غابت شوية وبعدها سمعها بتصرخ بصوت عالى: - تعالى اللحجنى يا عاصم وشوف بدور!
"
1	"ماصدق والدته خرجت. نفخ بغيظ وبعدها مسك الفون بتاعه يفتحه، فوجئ بكمية الاتصالات اللى من جهة نيره. نفخ تانى وبعدها رن على رقمها. شويه كده وفتحت عليه
"
2	"- الوو، ايوه يا حربى باشا. توك ما افتكرت!
"
3	"مسح على وشه بكف ايده وهو بيحاول يمسك لسانه معاها
"
4	"- سلمى الاول. وادينى فرصه اتكلم.
"
5	"صرخت هي بعصبيه
"
6	"- فرصة ايه يا حربى؟! انا من الصبح برن عليك وانت ولا سائل.
"
7	"حربى بمقاطعه وصوت عالى
"
8	"- بجولك سيبنى اتكلم يابت وبطلى...
"
9	"صرختها زادت
"
10	"- وكمان بتجولى يابت وانت شايفنى متغاظه.
"
11	"صرخ هو زيها
"
12	"- اصنطى يا نيره بدل ما اجيلك...
"
13	"قطع جملته لما سمع اصوات شد وجذب في الفون وبعدها سمع صوت بدور وهي بتتكلم بلهفه
"
14	"- ايوه يا حربى انا بدور، معلش ياواد عمى. هي زعلانه وواخده على خاطرها.
"
15	"اخد نفس يهدى بيه اعصابه ويتكلم بهدوء.
"
16	"- انا عارف انها زعلانه يا بدور. وعندها حج بس والله كنت تعبان ونايم. بعد مازجيت الزرعه الليله اللى فاتت. وحالاً بس مسكت التلفون من الصبح.
"
17	"بدور بهدوء
"
18	"- عزرك معاك ياواد عمى. خلاص ولا يهمك.
"
19	"حربى
"
20	"- طب جوليلها بجى. عشان ماتزعلش وتعذرنى هي كمان. بدل كلامها الماسخ.
"
21	"بدور بضحكه.
"
22	"- لا جولها انت. هي اصلاً سمعت كل حاجه.
"
23	"قالتها وبعدها عطيتها التليفون
"
24	"نيره بهدوء وصوت واطى
"
25	"- ايوه يا حربى.
"
26	"ضحك هو
"
27	"- ياروح حربى...
"
28	"وعند ياسين اللى قاعد بيضرب بالعصايه عالارض بعصبيه. ماصدق ولقى بنته صباح نازله عالسلم ووراها بنتها نجلاء
"
29	"- خبر ايه يا صباح انتى و نجلاء. توكم مانزلين. كده هاتأخر يابوى.
"
30	"صباح وهي بتلف في طرحتها
"
31	"- معلش يابوى اخرناك معانا.
"
32	"ياسين هو بينظر خلفهم
"
33	"- امال عيالك فين يا نجلاء؟! ماجينش ولا ايه!
"
34	"نجلاء
"
35	"- الولد الصغير مشى مع رائف و نورا قالتلى خلاص نازله. اما وائل. فاانت عارف بقى.
"
36	"ياسين بانفعال.
"
37	"- عرفين ايه!، واد يا وائل. انت ياواد.
"
38	"وائل وهو نازل وبيظبط في الجاكيت
"
39	"- خلاص ياجدى انا رايح معاكم. مع ان ماكنش ليا مزاج خالص. بس عشان خاطرك انت.
"
40	"البنت وهي نازله وراه
"
41	"انا الل اقنعته ياجدى. هو دماغه كانت ناشفه.
"
42	"صباح بفرحه
"
43	"- جدعه يا نورا شاطره زى ستك.
"
44	"البنت بتفاخر
"
45	"- عشان تعرفوا بس مواهبى في الاقناع.
"
46	"والدتها نجلاء بغيظ
"
47	"- ايوه ياختى. هو دا بس اللى فالحه فيه. التهريج وبس. لكن تعليم مافيش!
"
48	"ياسين وهي بيقوم متعصب.
"
49	"- يابوى على كلام الحريم. ياللا ياولدى. خلينا احنا نسبقهم عالعربيه.
"
50	"وفى المسا. عند بيت عبد الحميد
"
51	"الصوان كان منصوب والانوار البديعه ماليه الشارع. اللى اتقسم نصين. نص منطقة الرجاله ونص للستات والبنات. ودا اللى كان منصوب فيها كوشة العرسان
"
52	"وفى داخل البيت كان اكنه خلية نحل من الحركه واستقبال الضيوف اللى بيهلوا في انتظار العرسان
"
53	"راضيه وهديه بيستقبلوا الستات في الداخل والرجاله بيرحبوا بضيوفهم في الخارج.
"
54	"نزلت نهال من العربيه مع مدحت. اللى طلب منها الدخول قبله. على مايخلص هو سلام مع اصحابه وولاد عمامه.
"
55	"دخلت نهال وسلمت على والدتها وحريم عمامها. بما فيهم والدة العريس ووالدة العروسه راضيه حماتها. وفضل بس زهره اخت مدحت و بطه اختها اللى كانوا نازلين من الدور التانى واول اما شافوها.
"
56	"زهره بصوت عالى وابتسامه
"
57	"- ياماشاء الله. الدكتوره مرة اخويا الدكتور وصلت.
"
58	"بطه كمان
"
59	"- اه امال ايه. عشان دكتوره تاجى براحتها بجى.
"
60	"نهال وهي بتقرب منهم وترفع راسها لفوق بقلة حيله
"
61	"- يالهوى عليكم انتوا الاتنين. مافيش فايده فيكم. ولاعمركم هاتكبروا واصل.
"
62	"وبس قربت منهم خدوها بالاحضان والهزار بالكلام الجرئ بتاعهم. وهي عايزه تهرب منهم وهما مافيش فايده فيهم. انقذها منهم دخول مدحت.
"
63	"وبعد العشا وصل حربى وعروسته نيره للكوشه بعد ما عملوا الفوتوسيشن بتاعهم. والفرح ابتدى بااحلى اغانى دى جى. وكملها عاصم برقصوا عالحصان المبهر بصوت المزمار البلدى.
"
64	"بدور كانت نازله من الكوشه بعد ماقضت اليوم كله مع صاحبتها في الكوافير والفوتوسيشن. وطبعاً وقفت فرحانه وفخوره بجوزها اللى بيرقص عالحصان بتمكن. لكنها اتفاجأت وهي واقفه مع والدتها بالصوت البناتى الغريب عليها.
"
65	"- الله ياماما. مين الجدع اللى زى القمر دا اللى راكب عالحصان؟!
"
66	"باصلتها باستغراب وبعدها سألت والدتها نعمات.
"
67	"- مين دى ياما؟، اللى بتكلم نجلاء بنت عمتى صباح؟!
"
68	"نعمات بعد ما شافتها
"
69	"- واه. دى نورا بنتها.
"
70	"بدور اللى هاتفرقع من نظراتها وتعليقاتها على عاصم.
"
71	"- نورا مين ياما؟، انا اول مره اشوفها
"
72	"نعمات وهي بتهدى في ابن بطه المفلوق من العياط.
"
73	"- اصلها وصلت مع ابوها بعد فرحكم وسفركم انتى اختك مع عرسانكم بعد ما خلصت امتحاناتها.
"
74	"ومع كل نظره ليها. بدور تتعصب بعد ماتشوفها وتسمع تعليقتها على عاصم ومع صوت عياط الولد الصغير.
"
75	"- واه ياما. ماتدى الواد دا لامه. اللى شغاله ترجص مع صاحبتها وسايباه معانا.
"
76	"نعمات بغضب
"
77	"- وطى صوتك يا بدور. عيب عليكى؟!
"
78	"ودى كان ردها السكوت مع نظرات الغيظ ناحية البنت.
"
79	"وفى الناحية التانيه ياسين كان قاعد على كنبه على اول الصوان ومقعد جنبه وائل. اللى كل دقيقه كان بينفخ
"
80	"- خلاص ياجدى بقى. خلينى اقوم واقعد مع الرجاله.
"
81	"ياسين بمحايله وهو بيمسك فيه.
"
82	"- اجعد بس. طب شوف اللى جايه علينا من بعيد دى. اهى دى ابوها يبجى واد عم امك.
"
83	"وائل وهو بيهز بدماغه
"
84	"- ياجدى حرام عليك انا تعبت. دى يمكن العاشره وانتى تشاورلى عليها، وانا اقولك كويسه وجميله.
"
85	"ياسين بعصبيه.
"
86	"- ياض جولك كلمه زينه. بدل كلامك الماسخ ده واختار واحده منيهم. البنته كلها زينه اها.
"
87	"وائل بتعب
"
88	"- ماخلاص بقى ياجدى. انا مابحبش الطريفه دى.
"
89	"ياسين
"
90	"- امال تحب انه طربجه ياواد نجلاء.
"
91	"وائل
"
92	"- الله يسامحك باجدى. عالعموم بنت الحلال تيجى براحتها. سيبنى بقى اقوم
"
93	"- ياواض استنى. طب شوف اللى هناك دى. دى زى الجمر.
"
94	"وعند نيره و حربى. اللى مكانش شايل عينه من عليها. لدرجه لفتت نظرها.
"
95	"- خبر ايه يا حربى؟! بتبصلى كده ليه؟!
"
96	"حربى بمرح
"
97	"- اصل اللى يشوفك دلوك. مايجولش دى نيره اللى كانت بتصرخ الصبح في ودانى.
"
98	"نيره بعتب
"
99	"- بتفكرنى ليه بس انا ماصدجت نسيت.
"
100	"حربى
"
101	"- بفكرك عشان ماتعمليهاش تانى. عشان لو حصل وحسك عِلى تانى. هاتشوفى مني اللى هايحصلك.
"
102	"اللتفت تنظرله بتحفز
"
103	"- هايحصل ايه يا حربى؟! ها!
"
104	"ابتسم بمرح وهو بيقرب منها
"
105	"- انت عايزه ايه بحلاوتك دى؟!
"
106	"ابتسمت بخجل وهي عينها بتنزل عن عينه
"
107	"- ايه هو ده؟! انت بتعاكس ولا بتهدد ولا ايه بالظبط؟!
"
108	"ابتسامته زادت اكتر وهو بيقول
"
109	"- بصراحه اتنين. بنكشك واعاكسك!
"
110	"نيره باستغراب وهي باصه قدامها بكسوف منه وبصوت واطى لنفسها وابتسامه بتداريها منه
"
111	"- دا انا شكلى ماكنتش عارفاك خالص.
"
112	"وعند مدحت اللى بعد ماسلم على العرسان هو و نهال واخدوا الصور التذكاريه معاهم.
"
113	"- خلاص بجى خلينا نمشى.
"
114	"نهال بعد فتحت بقها بشهقه خفيفه
"
115	"- نعم!، نمشى دا ايه. الفرح لسه في اوله.
"
116	"مدحت بغيظ
"
117	"- فرح ايه اللى في اوله. يعنى انتى عاجبك الصداع ده.
"
118	"نهال بابتسامه ومكر
"
119	"- ايوه عاجبنى الصداع ده. ثم ان صحباتى في السكن و نوها زمانهم على وصول عشان نيره عازمتهم.
"
120	"ضيق عينه وهو بينظر لها بمكر.
"
121	"- ماشى يا نهال. استنى صحباتك بس اخرك بالكتير ساعه
"
122	"- نعم!، ساعه!
"
123	"قالتها وهي متفاجئه وبعدها هو كمل
"
124	"- ايوه ساعه. واياكى اسمع ضحكتك ام صوت عالى فاهمه. انا هابجى جريب منك ماشى.
"
125	"قالها وسابها وهي فاتحه بقها دهشه وغيظ منه.
"
126	"نهال وهي بتنفخ من الغيظ. بعد ما مدحت ضايقها بتحكماته فوجئت بزغده في دراعها بتلتفت لقيتها اختها.
"
127	"- في ايه يا بدور؟! بتزغدينى ليه؟
"
128	"قالتها منفعله فردت التانيه وعنيها بعيد
"
129	"- انتى عرفتى ان بت عمتك نجلاء ليها بت وصلت بعد احنا مااتجوزنا وسفرنا شهر العسل.
"
130	"نهال مستغربه
"
131	"- لا طبعاً اول مره اعرف. فين دى؟!
"
132	"بدور هي بتشاور بعنيها
"
133	"- اهى المايصه اللى واجفه هناك دى؟!
"
134	"ابتسمت نهال من اسلوبها
"
135	"- ومالك بتجوليها بجرف كده؟!
"
136	"بدور.
"
137	"- اصلها خفيفه كده ومش موزنه. وشغاله تعليقات ونظرات ل عاصم. بلا جلة حيا.
"
138	"نهال وابتسامتها زادت اكتر.
"
139	"- اااه. بجى الحكايه كده. الحلوه بتغير على عاصم.
"
140	"بدور باستنكار
"
141	"- مين دى اللى تغير اسم الله؟! واغير مين دى كمان!
"
142	"- طب بصى كده وراكى.
"
143	"قالتها نهال بخبث. عشان التانيه تشهق مخضوضه اول اما شافت. عاصم واقف بحصانه عند الجد ياسين و وائل وجمبهم نورا بتضحك معاه وتلمس عالحصان.
"
144	"- يابت الل...
"
145	"قالتها وهي بتتحرك بسرعه ناحيتهم. جعلت نهال توقع على نفسها من الضحك.
"
146	"- هههه روحى يا بدور وعرفيها مجامها.
"
1	"كان بيصرخ بأعلى صوته وهو بيرتجف من الخوف والقلق على ابن عمه اللى سقط في الأرص فجأة وماحطش منطق. دمه بقى مغرق الجلبية والأرض من تحته. وفي ظرف دقيقة كانت الخناقة اتفضت وانسحب جميع افراد العيلة المعادية فتحى واسماعيل والمجموعة تبعهم. زاهر واخواته بسرعة البرق وصلوا عندهم يشوفوا المصيبة اللى حلت عليهم وعلى الكل. بطلقة غادرة ماحدش عارف مصدرها منين؟ وسط الزحمة والفوضى في وسط الخناقة. وان كانت خرجت طايشة ولا بقصد؟!
"
2	"- جوم يارائف. جوم ياحبيبى وكلمني. جوم ياواد عمي ياغالي جووووم.
"
3	"صرخته خارجة بجنون وهو بيهز فيه من غير عقل. اتجمعوا الرجالة والشباب حواليه. يزعقوا فيه وينزعوه عن ابن عمه بشدة عشان يفوق: - اهدى ياحربي وسيب واد عمك خلينا نشوفه.
"
4	"كان بيقاوم بايديه ورجليه وهو بيصرخ بصوت مدبوح: - بعدوا عني وسيبوني. خلوني اشوف واد عمي. سيبونييي.
"
5	"صرخ عليه زاهر بعزم بعد ماشاف النبض: - نسيبك دا ايه يااخي؟ خلينا نلحجه. واد عمك دمه هايتصفى لو قعدت جمبه من غير فعل.
"
6	"حربي بهذيان: - طب هو عايش؟ عايش يازاهر؟ جولي والنبي وطمني.
"
7	"زعق عليه حربي: - والله عايش ياسيدى. تعالى بس ارفعه معايا انا والرجالة ادخله في عربيتي. خلينا نلحج بسرعة. بسرعة يارجالة ارفعوا معايا.
"
8	"مع صوت زاهر المطمئن. دب الامل في قلبه عشان يسعف ابن عمه. اتحرك بسرعة مع الرجالة عشان يرفعوا رائف عن الأرض ويدخلوه عربية نص نقل. بيستخدمها زاهر في نقل الخضار والمحاصيل.
"
9	"ياسين وعاصم كانوا جالسين امام مكتب الظابط ياسر فهمي. اللى كان صامت وبيسمع بكل تركيز لكلامهم. وشرحهم الوافي للمشكة اللى واقعين فيها.
"
10	"- بس ياباشا. اَدي كل اللى حصل قولنالك عليه عشان تبقى في الصورة وربنا العالم ان مافي كلمة كدبنا فيها.
"
11	"الظابط ياسر وهو بيوجه حديثه للاتنين: - انا متأكد من صدق كلامكم ياعاصم وانت مش محتاج تثبته. انا بس عايز اسألكم. انتوا متأكدين ان زاهر ده قدم بجد على تمليك الأرض وعمل الأجراءات؟
"
12	"جاوبه ياسين: - طبعاً ياباشا. احنا شوفنا بنفسنا النسخ اللى في يده من ورق تبع الحكومة.
"
13	"- طيب خليه يجيني بكره مع عاصم واشوف الورق بنفسي.
"
14	"- حتى بعد مااتشال حق زاهر من السجلات وورقه بجى مالوش لازمة؟
"
15	"قال الظابط ياسر بجدية: - شوف ياعاصم. انا واثق في كلامكم وعلى الاساس ده انا همشي في القضية. واكيد هلاقي طريقة توصلني لحاجة تثبت حق زاهر. مع ان واضح قوي ان اللى عمل كده واحد واصل قوي في الجهاز الحكومي. بس ان شاء الله ربنا يوفقنا نكشفه ونقبض عليه.
"
16	"قال ياسين بتمني: - ياريت ياولدي تسرع بأجراءاتك وتوصل لحل. دا احنا حاطين يدنا على قلوبنا. خايفين على البلد من شر ولاد الزمقان.
"
17	"هز دماغه بابتسامة قاسية: - انت هتقولي على ولاد الزمقان ياعم ياسين. دول طايحين في الكل. افترا وتجبر على خلق الله. مستقوين بالنائب ابنهم اللى بيطلعهم كل مرة من اي مصيبة يقوموا بيها.
"
18	"ساله عاصم بريبة: - طب احنا كده نطمن ياسعادة الباشا؟ ولا نقلق يعني؟
"
19	"جاوب الظابط ياسر بابتسامة: - اطمن ياعاصم. موضوعكم بقى في ايدي خلاص. وانا مش هاهدى ولا يرتاحلي بال غير لما يتحل. دا كفاية ياراجل انكم من ريحة الحبايب. الا صحيح هو اخباره ايه دلوقتي بلال؟
"
20	"اكملوا جلستهم بمودة مع الظابط بعد ماشعروا ببعض الراحة من حديثه المثمر معاهم. وقبل ماينهوا الجلسة ويقوموا. نظر عاصم في فونه اللى كان عامله صامت يشوف الساعة. وشه اتغير لما شاف كمية المكالمات: - ايه ده؟ ياساتر يارب كل دي مكالمات!
"
21	"قال ياسين بقلق: - ليكون حصلت حاجة في البلد؟
"
22	"حثه الظابط بتشجيع: - طيب رد ياعاصم وشوف الحكاية ايه؟
"
23	"فتح عاصم على مكالمة وردت في اللحظة نفسها لوالده. وبمجرد ماسمع الخبر. قال بفزع: - انت بتقول ايه يابوي. انا واض عمي رائف اتطخ بالنار!
"
24	"الخبر وصله وهو في عيادته. استقبل الخبر بشجاعة. ساب العيانين وخرج بسرعة على المستشفى يجهز الإجراءات وينتظر رؤية شقيقه المنصاب كما سمع بطلق ناري في صدره بعربية اسعاف مجهزة. الانتظار في اللحظات دي بيبقي صعب قوي. خصوصاً لما يبقى حد غالي على قلوبنا بشدة. اصحابه الدكاترة كانوا بيدعموه ويازروه في محنته. لكنه كان كالتمثال عيون شاردة في الفراغ. ووجه اصفر هارب منه الدم والحيوية. اخيرا لمح افراد من عيلته وهما داخلين من باب الطوارئ وبجوارهم المسعفين وهما شايلين اخوه المتصاب. جري عليه بسرعة يشوفه. وكانت القشة الاَخيرة في صموده. لما شافه اخوه والدم مغرقه. عيونه زاغت والدنيا لفت بيه وفجأة نزل على الأرض بعد ماتاه وفقد وعيه.
"
25	"- ياساتر يارب.
"
26	"جملة كانت من ضمن الجمل اللى كانت بتكرر على اللسنة البشر من موظفين المستشفى او افراد العيلة اللى اتخضوا جميعاً من سقوط الدكتور المهيب قدامهم. بعد ماشاف اخوه المتصاب
"
27	"صرخ عبد الحميد الجريح بعد ما فقد النطق لحظات من الصدمة المزدوجة: - عيالي التنين. عيالي التنين في وجت واحد. صبرني يارب. جويني يارب والطف بيا.
"
28	"قاعدة على كنبة الصالون وهي تانية رجليها الاتنين تحتها. مشغولة في فونها وبتلعب فيه. لكنها كانت بتنظرله بطرف عينها بقرف. وهو قاعد بأريحية على كرسي قريب منها. بيتفرج على شاشة التليفزيون وبيشرب في حجر الشيشة باستمتاع لغضبها. سألها باستفزاز: - مالك يانورا؟ يعني مش سامع حسك من الصبح؟
"
29	"رفعت عيونها وحاجبها الرفيع تنظرله وهي صامتة وبعدها نزلت بنظرها تاني على فونها من غير ماتعبره.
"
30	"ابتسم هو بسماجة: - واه. لدرجادي انتي زعلانة؟ طب قولي انتي زعلانة في ايه بس؟ عشان اعرف اصالحك.
"
31	"المرة سندت الفون جمبها ترد بقوة وعيونها في عيونة: - انت عايز ايه يامعتصم؟ عشان انا ماعنديش مرارة.
"
32	"- طب جولي انتي زعلانة ليه الاول؟
"
33	"شاحت بنظرها وهي بتنفخ بصوت عالي قبل ما ترجع وترد عليه: - انت عارف كويس قوي يامعتصم انا زعلانة من ايه؟ فبلاش تلف وتدور عليا. ان كنت عايز تصالحني بجد. تسيبنى اروح بيت جدي ياسين. ياتاخدني تفسحني وتعلمنى السواقة بالمرة على عربيتي.
"
34	"ابتسم بتسلية: - كل ده عشان اصالحك. دا انت طلباتك كتيرة جوي
"
35	"رفعت طرف شفتها بغيظ تردد خلفه: - كتيرة جوي! انت حر. بس ماتجيش بقى ناحيتي ولا تقرب مني.
"
36	"المرة ضحك بصوت مجلل: - ههههه. ولما ماجربش منك ولا اَجي ناحيتك. هاتبجى فايدتك ايه انتي معايا؟
"
37	"قال الاَخيرة بغمزة ونظرة وقحة شملتها كلها فحرقت دمها. مسكت الفون تلهي نفسها فيه من تاني وهو بتشتم في سرها.
"
38	"- ابو برودك يااخي. دا انت انسان مستفز بجد.
"
39	"قطع حديثهم فجأة صوت جييصي اللي كان بيهتف وهو داخل: - يامعتصم بيه. ياست نورا. اللحقي ياست نورا.
"
40	"الاتنين قاموا مفزوعين من الجملة. زعق عليه معتصم: - مالك ياواض؟ في ايه؟
"
41	"جاوب جبيصي بلهفة: - اللحق يابيه. دي البلد كلها مقلوبة بره والناس بتقول. ان عاركة كبيرة قامت بين زاهر واخواته على الارض مع ولاد الزمقان. اتصاب فيها رائف قريب الست نورا بعيار نار
"
42	"صرخت نورا: - يامصيبتي. هو انت تقصد رائف ابن عم عبد الحمد ياجبيصي؟
"
43	"رمى معتصم حجر الشيشه بوش مخطوف وهو بيردد في نفسه: - الله يخرب بيتك ياسراج وبيت اليوم اللى عرفتك فيه انت وعيلتك الزفت. ولوعتوها وارتاتحتوا.
"
44	"دخل ياسين ومعاه عاصم والظابط ياسر في المستشفى فورًا على القسم اللى موجودة فيه غرفة العمليات. برغم الغضب والنار اللى كانت مشتعلة في قلب عاصم. الا انه مكانش قادر يسبق بخطواته جده ياسين وهو محاوطه بأيديده بخوف في انتظار انه يوقع في اى لحظة. من الحزن الكبير اللى بادي عليه، خطوته كانت تقيله رغم خفة وزنه. حيويته المشهور بيها اختفت في اللحظة وحل مكانها شيخوخة واكنه بقى مية سنة. العيون كلها اترفعت عليهم. جميع المنتظرين من اهله واصحابه وبعض افراد من البلد وعيلة زاهر. كلهم واقفين بجمود في الأنتظار الاطمئنان على رائف وخروجه من غرفة العمليات. ياسين كان عارف وجهته كويس لما اتقدم ناحية ابنه عبد الحميد. اللى كان جالس على مقعد خشب ساند بدماغه على الحيطة بوجه شاحب يشبه شحوب الميتين. اول اما لمح والده وهو بيقعد بجواره قال بصوت ضعيف ومبحوح: - شوفت يابوي. عيالي التنين. واحد في العمليات والتاني بين ايدين ربنا هو كمان بدل ما يوقف جنبي ويسندني في الشدة دي.
"
45	"من غير كلام سحبه بعزم من راسه يضمه على صدره. قال عاصم بوجه جامد: - شد حيلك ياعم. عيالك رجالة وشداد. الاتنين ان شاء الله هايجوموا. دول عيال عمي وانا عارفهم زين.
"
46	"رفع عبد الحميد عيونه لابن اخوه فاتفاجأ بالظابط ياسر معاه واللى قام بدوره في تأدية الواجب: - شدة وتزول ياعم عبد الحميد. واللى عمل كده اكيد هايتحاسب. هو واللى وراه.
"
47	"اومأ بدماغه من غير صوت. فتابع الظابط ياسر بالسؤال: - هو فين ابن عمه اللى كان معاه في الخناقة؟ شاور عبد الحميد بسبابته للجهة التانية ناحية حربي اللى جالس على الارض وسط عمامه وابناء بلده. متسمر كأنه تمثال وعيونه سارحة وكأنه في دنيا تانية.
"
48	"العيون اترفعت تاني مع دخول نهال اللى وصلت المستشفى بحالة مزرية. واكنها وصلت بتجري مش في مواصلة. بتسأل بهذيان. هو ايه اللى حصل؟ رائف ماله؟ ومدحت ماله؟
"
49	"قرب منها والدها يضمها ويبعد بيها عن الجميع. خوفًا لتنهار قدامهم
"
50	"- تعالي يانهال. تعالي يابتي.
"
51	"صرخت تقاوم ودموعها نازلة شلال منها: - اروح فين يابوي؟ اروح لرائف ولا اروح لجوزي؟ اروح لمين فيهم؟
"
52	"شدد عليها اكتر يحركها بالقوة: - تعالي دلوك عند جوزك واما يطلع رائف تعالي اطمني عليه. ان شاء الله ربنا يطمنا عليه.
"
53	"معتصم كان موجود في مكتبه وبيتكلم في الفون بعد ما اتأكد من غلق الباب كويس.
"
54	"- ياسعادة البيه ماينفعش الكلام ده؟ دا ماكنش اتفاقنا. احنا اتفقنا انهم يتعركوا معاهم ويخرجوهم من الارض. لكن قتل لاه
"
55	"وصله صوت سراج باستهتار: - عارف يامعتصم اننا ما اتفقناش على الكلام ده. بس اعمل ايه انا بقى؟ اهي رصاصة خرجت طايشة من قلب الخناقة. حد عارف خرجت من انه سلاح.
"
56	"- ازاي بس ياسعادة البيه؟ دا بيقولك اول اما وصلوا. الرصاصة رشجت في صدر رائف. حتى من قبل ما يدخل ويتعرك.
"
57	"- المهم انها خرجت من قلب الخناقة وفي وسط الفوضى. يعني يدورا بقى براحتهم على اللى ضرب. لو عرفوا يوصلوا!
"
58	"قال معتصم بتوجس: - سراج بيه. انا ليه حاسس انك كنت على علم بالمصيبة دي من الاول؟ خلي بالك. رائف وحربي وراهم عزوة وناس بتحبهم. دول ناس مش هينة. خصوصًا جدهم ياسين.
"
59	"وصله صوت سراج بملاوعة: - انا برضوا يامعتصم هاحرض على حاجة زي دي؟! اينعم هو الولد كان محتاج تربية هو ابن عمه عشان تتكسر شوكتهم وماحدش فيهم يتحداني من تاني. بس لا. ماتظنش انت فيا كده. انا نائب محترم. هالم الموضوع واجمعهم واراضيهم. حتى لو الولد راح فيها. برضوا هاعرف اتصرف. ثم ان ياسين بتاعك ده هو وناسه كلهم. يجوا ايه وسط العائلات اللى اتحدونا. كبر مخك يامعتصم.
"
60	"- اكبر مخي! شكلك كده ماتعرفش ياسين.
"
61	"قالها معتصم في سره. وهو بيلعن في سراج وغباءه.
"
62	"علي كرسي صغير. كانت قاعدة قريبة منه وهو متمدد على السرير الطبي. ماسكة كفه الموصولة بيها ابرة المحلول وبعض الاسلاك المرتبطة بأجهزة تبين الاشارات الحيوية للجسم. تبكي بألم وندم على اي لحظة ضيعتها في البعد عنه في الفترة الأخيرة. الدكتور قالها بصراحة. ان وقعته فجأة كدة. دا نتيجة ضغط وارهاق رهيب اتعرضلوا بتراكم. مع صاعقة رؤية اخوه مضرج في دمه بالشكل ده. دموعها ماجفتش ولا لحظة وهي بجواره تترجاه انه يفوق ويطمنها عليه. رغم مرور ساعات ودخول أهلها وخروجهم تاني. او دخول الدكاترة اصحابه اللى كانوا محاوطينه برعاية كاملة.
"
63	"رغم انه فاق كذا مرة يطمنها بعيونه. لكنها كانت رافضة التحرك غير لما يكلمها بنفسه.
"
64	"دخل الدكتور استاذها في الكلية بعد ما خبط الاول على الغرفة بابتسامة مشرقة.
"
65	"- مساء الخير يادكتورة. عامل ايه البطل بتاعنا؟
"
66	"نزلت دمعة ساخنة على وجهها غصب عنها. قبل ما تجاوب: - مش عارفة يادكتورة. هو ليه مش راضي يتكلم.
"
67	"سمع جملتها فهتف بصوت عالي: - مدحت. يامدحت. قوم ياحبيبى طمني عليك.
"
68	"فتح عيونه بضعف على الصوت. قرب منه الدكتور محفوظ يقول بابستامة: - ايه يا دكتور. مش تقوم بقى وطمنها عليك. دي ياقلب امها هاتتجنن وتسمع صوتك.
"
69	"بابتسامة مجهدة نظرلها بعيونه. جعلت قلبها يرفرف. تابع الدكتور محفوظ: - ياراجل اتكلم بقى. قول اي حاجة.
"
70	"رد بصوت خافت: - اطمنوا. متخافوش عليا.
"
71	"قالت هي بدموع نازله اكنها شلال: - ازاي بس مانخفش عليك؟ اتكلم تاني وطمني اكتر.
"
72	"فجأة فتح عيونه على وسعهم واكنه استعاد وعيه اَخيراً يقول: - رائف صحيح. اخويا رائف...
"
73	"حاول يقوم لكن ايد نهال مع ايد الدكتور استاذها رجعوه على وضعه من تاني دون ادنى صعوبة. قال الدكتور محفوظ يبشره: -اقعد مكانك ياعم وماتتحركش. رائف كويس وماشاء الله عليه. الطلقة ولله الحمد مدخلتش في القلب واحنا قدرنا نسعفه. ودلوقتي بقى احسن منك كمان.
"
74	"نظر لنهال باستفسار. فابتسمت برقة تقول.
"
75	"- دا حقيقي يامدحت. رائف ربنا نجاه وبجى كويس دلوك.
"
76	"قال خلفها الدكتور محفوظ بجدية مصطنعة: - ياليلتك الطين يامدحت. يعني بتصدق مراتك وتكدب استاذها اللى قام بالعملية بنفسه!
"
77	"ابتسامة جميلة شقت وجهه وهو بينظر لوجهها الجميل. واللى نور اَخيراً بعد ما اطمنت عليه.
"
78	"وفي الخارج بمكان قرب غرفة رائف. كان جالس على مقعد المستشفى متسمر. بشكل يوحي انه لازال على وضعه لسه ومافاقش من الصدمة. قربت منه نيره تجلس جمبه بعد ماخرجت من غرفة اخوها.
"
79	"- ايه ياحربي انت لسة تعبان؟ حتى بعد مااطمنت على واض عمك.
"
80	"نظر لها بتشتت يسألها: - انا مش تعبان ولا حاجة؟ انا بس كنت خايف!
"
81	"- خايف من ايه؟
"
82	"قال بصدق: - خوفت ليروح مني يانيره. رائف مش واض عمي دا اكتر من اخويا.
"
83	"بكف ايدها زغدته بخفة على دراعه: - خلاص فوق ياحربي واصحى. ربنا كتب لاخويا عمر جديد.
"
84	"نظر لحظات قبل ما يفرك بكفوف ايديه على وجهه بقوة يقول: - انا فعلا لازم افوق واصحى. الايام دي ماينفعش فيها التعب. عن اذنك يانيرة.
"
85	"قالها وهو قايم وماشي للخارج فوراً. سألته من خلف ضهره: - طب انت رايح فين دلوك؟
"
86	"جاوب عليها من غير ما يكلف نفسه عناء الالتفاف لها بدماغه: - جاي تاني يانيرة. اكيد جاي. اشوف جدي بس الاول. واشوف ايه خطته؟
"
87	"قال الاخيرة بصوت واطى. واكنه بيهمس مع نفسه.
"
1	"خرجت نورا من باب البيت وهي لابسة عباية خروج سودة ملفتة بضيقها عالخصر وتحديدها لتفاصيل جسدها رغم حشمتها. كانت لافة حجاب قصير ومزينة وجهها كالعادة بمكياج واضح.
"
2	"- طالعة فين ياسنيورة كده عالصبح؟
"
3	"التفتت لصاحب الصوت المعروف اللى كان جالس على كنبة صغيرة امام مدخل البيت. تجاوبه وهي واضعة ايدها على وسطها: - نعم بقى بتسأل ليه؟ هو انا مش قايلالك من امبارح اني رايحة بيت جدي اشوف والدتي وبالمرة اروح معاها نزور رائف بعد ما خرج بالسلامة من المستشفى على بيتهم نعمل الواجب.
"
4	"قال بتهكم: - لا وانتي بتفهمي بالواجب جوي. طالعة كده من وش الصبح؟ طب استنى على ما الناس يفطروا حتى؟
"
5	"كتفت ايديها ترد بضيق: - لا ملكش دعوة انت اخرج بدري ولا متأخر. مش كفاية منعتني اروح ازور رائف والدكتور مدحت في المستشفى. دا كان واجب عليك تروح معايا مش تمنعني.
"
6	"عض على شفته بغيظ منها يقول: - وانا مايهمنيش اعمل واجب معاهم ياستي. حد فيهم له حاجة عندي؟ اما انتي عايزة تغوري انتي غوري ياللا متصدعنيش.
"
7	"فكت تشبيك ايديها بعنف تصرخ فيه: - استغفر الله. مش انت اللى وقفتني ياجدع انت. اوووف.
"
8	"قالتها واتحركت خطوتين وبعدها وقفت تستدير من تاني. لفتت نظره فسألها: - وقفتي ليه تاني؟
"
9	"رفعت دقنها تقول باستعلاء: - ماينفعش اروح عندهم مشي. تعالى وصلنى بعربيتك.
"
10	"نهض عن كنبته بتأفف: - ما انا عارف ان فيها تعب. تعالي ورايا يابرنسيسة.
"
11	"عوجت شفتها تقول بتناكة: - ما انت لو علمتني السواقة كنت أخدت الرخصة وسوقت عربيتي لوحدي بدل المماطلة بتاعتك دى. أكيد ساعتها مش هحتاج اتعبك.
"
12	"لاحت على شفته ابتسامة بسخرية من غير مايرد عليها وهو عطيها ضهره. ماخدتش بالها منها هي.
"
13	"وعند عبد الحميد. البيت كان ممتلئ على اَخره بناس داخلة وناس خارجة من العيلة واهل البلد. يهنوا بسلامة رائف ويطمنوا على حالة الدكتور مدحت اللى فضل يكمل فترة علاجه في شقته في البندر مع زوجته نهال بنت عمه. وعلى ادان الضهر كان الحركة خفت من الزيارات. فاستغل اهل البيت اللحظة دي عشان يأكلوا رائف. اللى ماكنش قادر يكسف حد من الزوار رغم تأخر فطاره.
"
14	"قال ياسين بمداعبة: - يعني نفسك انفتحت في بيت ابوك. هو انت كنت قرفان من وكل المستشفى؟
"
15	"ابتسم رائف وهو بيتناول قطعة من فرخة مسلوقة. فردت والدته راضية بالنيابة عنه: - سيبه ياعم ياسين. اصله فرحان وعايز يقوم على رجليه بسرعة. بعد ما خد الموافقة من ابوه على خطوبة نوها من ابوها.
"
16	"هلل ياسين بضحك: - وه وه. وانا اقول الواض ماشاء الله عليه ماله الدموية ردت في وشه ليه؟ اتاري. هنيالك ياهم البت زينة وابوها ولد حلال.
"
17	"دخل فجأة عليهم حربي يلوح بكف ايده امامهم بتحية: - سلام عليكم.
"
18	"رددوا خلفه التحية بينما رائف قال بتريقة: - يااهلا بالصاحب الجدع. اللى ساب صاحبه في المستشفى وكان ياجي يطل زي الغريب ويمشي تاني على طول.
"
19	"ضحك حربي وهو بيقرب يقعد بجواره على طرف السرير: - هو انت زعلت مني ياباشا؟ لا انا كده ماتحملش زعلك ولا بعدك عني.
"
20	"قال رائف بتكشيرة عتاب: - بعد عني ياض مش عايز اشوف خلقتك ولا طايجك.
"
21	"- ماتشوفش خلقته ليه بس؟ دا انت حقك تبوس على راسه ياراجل!
"
22	"رفع رائف راسه لجده ينظرله باستفسار. فكمل ياسين: - واض عمك ده كان طول الفترة اللى فاتت دي قاعد بره بيته يراقب عيال الزمقان. فتحي واسماعيل اللى قدروا يصطادوه هو وعاصم واخدوا منه معلومات تودي سراج فتوح في داهية.
"
23	"رائف وهو بينقل نظره مابين الاتنين: - انتوا بيتكلموا جد ولا بيتهزروا؟
"
24	"قال حربي بثقة: - نهزر دا ايه ياض؟ دا احنا سجلنا لاسماعيل وبعدها سلمناه لحضرة الظابط ياسر فهمي يشوف صرفته معاه واديلوا محبوس بقالوا يومين. يعني صاحبك نهايتك قربت.
"
25	"رائف بقى يضحك من قلبه: - ايوه كده ما يجيبها الا رجالها. فرحتوني والله بكلامكم ده.
"
26	"حربي وعيونه بتنظر لخارج باب الغرفة: - امال انا مش شايف البت نيره ولا عمى عبد الحميد. هما راحوا فين؟
"
27	"جاوبت راضية: عمك عبد الحميد راح يطل على شغله بعد غيابه الايام اللى فاتت عنه. ونيره اكيد هاتدخل دلوك تجيبلك حاجة تشربها. دي طالعان عينها من امبارح من ساعة ماوصل اخوها بالسلامة. عشان الناس اللى داخلة وطالعة عليه تزور
"
28	"قال حربي متصنع الغضب: - ايوة انتوا كده طلعولي عين البت وخلوها تنشف اكتر ماهي نشفانة وانا فرحي عليها يدوبك سبوعين.
"
29	"زعق عليه ياسين بضحك: - هو احنا بتنا كده ودا عودها. عاجبك بقى ولا مش عاجبك؟
"
30	"قال باستسلام: - عاجبني ياعم طبعا. هو انا اقدر
"
31	"التفت فجأة على خبطة خفيفة منها وهي واقفة على الباب بتضحك. بعد ما وصلت بالصدفة خلال كلامه عنها: - اجيب العصير ولا نجيب غدا احسن.
"
32	"رد عليها بابتسامة جميلة: - هاتي العصير وبعديها هاتي الغدا. اصل انا لابد النهاردة هنا عنديكم.
"
33	"محبوس ازاي يعني؟ ومن امتى؟
"
34	"سألها سراج بدهشة فجاوب عليه فتحي: - انا نفسي هاتجنن ياسراج بيه. اسماعيل كان معايا اول امبارح واحنا سهرانين عند جماعة صحابنا لقريب الساعة 12 بالليل. امتى بقى الشرطة قبضت عليه مش عارف؟ كل اللى عارفه انه اتصل بيا تاني يوم العصر يبلغني ان الشرطة مسكته بتهمة حيازته لسلام غير مرخص وبعدها لبسوه شوية قضايا تانية في القسم.
"
35	"نهض سراج عن مقعد مكتبه بغضب: - يعني ايه لبسوه تهم تانية كمان؟ هما مش عارفين انه من طرف النائب؟ دا انا هقلب عليهم الدنيا لو مخرجهوش.
"
36	"قال فتحي وهو مبتسم بتفاخر: - ماهو دا العشم ياواض عمي. امال ايه؟ دا احنا معانا النائب. يعني ماحدش يرفع عينه فينا!
"
37	"رجعت نورا مع والدتها على البيت الكبير. بعد زيارتهم لرائف والاطمئنان عليه. اتلقتهم صباح كالعادة بترحاب وفرحة بلمتهم قربها.
"
38	"- حمد الله على السلامة. جيتوا بدري وماعوجتوش يعنى؟
"
39	"جاوبت عليها نورا وهي بتقعد جمبها على كنبتها: - اعمل ايه بس ياستي في القرد اللى مستنيني في البيت وقالي ماتتأخريش لاتشوفي حسابك معايا؟
"
40	"ضحكت نجلاء وصباح كمان اللى رددت خلفها: -الله يخرب مطنك يانورا. هو انتي خليته قرد؟ مايصحش يابتي. عيب دا جوزك.
"
41	"ردت باستهجان: - جوزي! دا زفت وعايز بس يتحكم فيا.
"
42	"طبطبت على كفها نجلاء بحنان تقول: - برضوا ياحبيبتى لازم تقدريه وتسمعي كلامه. مدام مش بيمنعك نهائى عن زيارتنا. دا ابوكي طلع عيني وانا بعيدة ووحيدة عن امي وانت شاهدة. غيرش بس دلوقتي ربنا هداه. وبيوافق على طول ان اَجي عند امي وقت ماانا عايزة. ولو قولت عايزة ابات بيقولي براحتك
"
43	"قالت نورا بشك: - وايه اللي حصل بقى عشان يبقى جميل كده؟ اكيد فيه حاجة؟
"
44	"ردت على كلامها والدتها بقلق: -حاجة ايه يابنتي؟ انتي هاتدخلي الشك في قلبي ليه؟
"
45	"سكتت نورا بنظرات معبرة جدا عن اللى جواها. سألتها صباح بتوجس: - هو انتي عارفة حاجة يانورا؟ لو عارفة قولي. بلاش رمي الكلام كده عالفاضي.
"
46	"- ماشي ياستي انا هاقول اللى اعرفه. معتصم كذا مرة يلمح والدي وهو سهران مع بت اسمها سهر في كازينوا سياحي.
"
47	"نهضت نجلاء واقفة تقول بصدمة: - انتي اذاي تقولي عن والدك يانورا؟ اكيد جوزك بيكدب!
"
48	"مطت شفايفها تقول ببساطة: - والله انا قولت اللى اعرفه وانتي بقى حرة. تصدقي او ماتصدقيش؟
"
49	"بلعت نجلاء ريقها وهي بتفكر في كلام بنتها. طب هي هاتكدبها ازاي؟ وكل الشواهد بتاكد صحة كلامها. واللى ياما شافت اثرها على هدومه وهي كانت بتكدب نفسها وتزيح الشك عن عقلها. اتحركت فجأة تقول بعجل: - هو ميدو راح فين ياماما؟ انا هامشي حالاً دلوقتي وراجعة بيتي.
"
50	"قالت ولدتها بدهشة: - وترجعي ليه بس يابتي وانت واخدة اذن بالبيات عندي؟ هو انتي هاتعومي على كلام بتك؟
"
51	"قالت بتوتر: - ياأمي الجيات كتير. انا بس لازم امشى دلوقتي عشان قلبي اتقبض.
"
52	"قالت والدتها باستسلام: - سلامة جلبك يابتي. على العموم ميدو جاعد بيتفرج على كارتون في اوضة جده. تحبي اخلي حد من عيال اخواتي يوصلك؟
"
53	"نجلاء ماكدبتش خبر. جهزت نفسها بسرعة ولبست ابنها الصغير هدومه. وعشان تختصر الوقت وافقت على اقتراح والدتها وجعلت عاصم هو اللى يوصلها بعربيته. كلام نورا فتح عيونها اللى كانت سادة النور عنها بايديها. رغبةً في الحفاظ على بيتها رغم كل المرار اللى شافته فيه. لكن تظل عقدتها القديمة في الوحدة واليتم. هي المحفز الرئيسي في تحملها قسوة جوزها وظلمه!
"
54	"وقفت العربية قدام العمارة كان الوقت داخل على الساعة سابعة. خرجت منها وهي بتشكر عاصم: - معلش ياعاصم على تعبك معايا. ماتنزل من العربية بقى وتيجي تتفضل.
"
55	"جاوبها بابتسامة ودودة: - متشكرين جوي ياام وائل. بس انا معايا شوية مشاوير كده عايز اخلصها. مرة تانية ان شاء الله.
"
56	"قالت بالحاح: - ياعاصم اعقل وانزل معايا بلاش تكسفني.
"
57	"- معلش انتي والنبي. سيبني دلوك واكيد لينا جاية تاني عندك.
"
58	"قالت بضحك: - خلاص بقى المرة الجاية تبقى عزومة كبيرة مع مراتك. وعد ياسيدي
"
59	"حرك راسه بموافقة وقال: - وعد ياستي.
"
60	"بعد مامشي عاصم وطلعت شقتها فتحت الباب بمفتاحها وهي بتدخل ومعاها الولد ولسة هتقفل الباب سمعت ضحكة خليعة من واحدة ست جعلتها تتسمر مكانها مصدومة. الضحكة اتكررت تاني ومعاها صوت ضحكة رجالي هي حفظاها كويس. عيونها انتقلت على ابنها بخضة. شددت بايديها على كتفه تقول بحزم رغم ان صوتها خارج بارتجاف: - اقعد هنا جمب الباب وماتتحركش من مكانك. وانا رجعالك حالاً فاهم؟
"
61	"هز الولد راسه يقول بخوف منها: - حاضر.
"
62	"اتحركت بخطواتها لداخل الشقة وعند مصدر الصوت فتحت باب غرفة نومها. فلقت المشهد كالاَتى جوزها وعشقيته على سريرها. الصدمة لجمتها هي وخضت الاتنين. البنت قامت تعدل في لبسها بأحراج. وسامح وقف يسألها ببجاحة يداري بيها ارتباكه: - انت ايه اللى جابك؟ مش كنتي قايلة انك هاتباتي عند امك؟
"
63	"كان في امكانها تهزقه وترد على بجاحته باللى يستاهله لكنها قدرت تتماسك نفسها وهي بترتد للخلف عشان تخرج فقالت بهدوء وتماسك: - انا خارجة وراجعة تاني لوالدتي. ياريت تبعتلي ورقة طلاقي. عن اذنك.
"
64	"نده عليها بصوت عالي: - انتي رايحة فين ياولية انت اقعدي مكانك لاحسن...
"
65	"قاطعته بحدة وهي بتشاور بكفها: - وطي صوتك الولد قاعد بره الغرفة. بلاش يشوفك بهيئتك دي ويكرهك بعدها العمر كله.
"
66	"انصدم من كلامها ونبرة الاحتقار في صوتها. لسانه اتعقد عن الرد عليها ومبقاش قادر يخرج خلفها ويوفقها عشان الولد. سمع صوت صفق الباب الخارجي بقوة قبل مايفوق على رنة الموبايل. رد بالعافية.
"
67	"- الوو، مين معايا؟
"
68	"وصله صوت الشيخ مدبولي وهو بيهلل: - الامانة انفتحت ياعم سامح والخير كتير. لم نفسك وتعالى بسرعة قبل ما اكلم معتصم بيه ويحضر هو كمان.
"
69	"فتحت نهال باب غرفة النوم بهدوء وجدته لسه نايم على سريره من ساعة ماسابته وراحت تذاكر خارج الغرفة. قربت منه تصحيه بحنان: - مدحت. اصحى يامدحت. اصحى ياحبيبى عشان تتعشى وتاخد علاجك. مدحت...
"
70	"شهقت فجأة لما لقته شدها من دراعها يوقعها على صدره: - بتعمل ايه يامجنون؟ انت لسه تعبان. كده هاتضر نفسك.
"
71	"قال بجدية رغم العبث الظاهر قوي في عيونه: - كنتي فين وسيبانى الوقت دا كله لوحدي؟
"
72	"رفعت نفسها عنه تجاوب بابتسامة: - يعني هاكون فين بس ياغلس؟ كنت بذاكر طبعا. ياللا جوم ياللا عشان تاخد علاجك.
"
73	"رفع نفسه عن المخدة واتعدل بجزعه: - وانا مش عايز علاج ياستي. انا حاسس نفسي كويس والحمد لله.
"
74	"ضحكت بجمال وهي بتتناول العلاج ترد عليه: - لا ما انا واخدة بالي. ماشاء الله عليك. بس احنا لازم نمشي على التعليمات ياحبيبى. عشان قلبك مايتعبش تاني ولا انت نسيت يادكتور.
"
75	"قرب راسه من شعرها يقول بصوت كالهمس بجوار ودنها: - لا مانستش. بس علاجي في قربك مني واني اشم ريحتك اللى بتنعش حياتي كلها.
"
76	"غمضت عيونها وهي حاسة بقشعرة مع استمتاع بعشقه وقربه المهلك. بكف ايدها زاحته بخفة وصوتها خارج بصعوبة: - لا بجولك ايه؟ فوق الاول واشرب علاجك. مش وقت دلع خالص.
"
77	"ردد خلفها بعبث: - ومش وقت دلع ليه بجى؟ انا راجل تعبان ومحتاج للدلع بشدة. ان ماكنتش هلاقيه مع مراتي الاقيه فين؟ ادور يعني؟
"
78	"قالت بشراسة: - دا انا كنت ارتكب جريمة. خاف على عمرك احسن.
"
79	"شدها من وسطها فجأة يقربها منه: - ولما انتي شرسة ومجرمة كده. بتبعدي ليه بجى ها جوليلي؟
"
80	"ضحكت بجنون: - هههههه بطلع دلع يامدحت وخد علاجك الاول.
"
81	"عاصم كان سايق العربية وبيتنفس بخشونة من الغضب المشتعل جواه وهو بيراقب نجلاء بنت عمته في المراية الامامية للعربية. وهي جالسة في المقعد الخلفي واضعة على حجرها ابنها النايم وهي حضناه رغم كبر حجمه وعمره اللى تعدى الست سنوات. وكأنها بتسمتد منه الصبر والسلوان. عيونها شاردة وجهها شاحب بشدة. هو متأكد ان في مصيبة كبيرة حصلت معاها هي والزفت اللى اسمه سامح جوزها. بدليل انها اتصلت بيه تطلب مساعدته في عودتها للبلد بعد اقل من ربع ساعة من خروجها منها. قال بسخط: - بس لو تقوليلى الراجل الزفت ده عمل معاكي ايه وتريحينى. جولي يابت عمتي وانا اخدلك حقك.
"
82	"التفتت ترد عليه وهي بتمسح دموعها: - خلاص ياعاصم كل حاجة انتهت. انا حقى وعمري كله عند ربنا. كفاية ذل بقى لحد كده!
"
83	"زفر بصوت عالي: - ماتزعليش مني يابت عمتي بس انا بصراحة مستعجب عليكي. كيف استحملتي راجل زي ده؟ رغم القسوة والذل اللى ذكرتيها بنفسك وانتي عيلتك مرحبة بيكى وبتحبك؟
"
84	"اتنهدت بأسى وقالت: - اصلك صغير ياعاصم ومحضرتش الشقا اللى شوفته وانا صغيرة. بعد ماوالدي طلق والدتي. خناق معاها وبهدلة في المحاكم عشان ياخدني منها. انا اخترت امي وعشت معاها لكن هو ماصدق واكنه اخدها حجة عشان مايسالش فيا تاني. كنت بغير اوى من البنات اللى بيتكلموا عن اباهاتهم. دا غير الناس في الشارع عندنا لما كانوا يندهوا عليا. كانوا يقولوا نجلاء بنت صباح. وكأن ماليش والد اتنادى بيه. حلفت مااخلي ولادي يشعروا بالاحساس ده. وادي النتيجة.
"
85	"عاصم قال بشدة: - كل حاجة نصيب يابت عمتي. عيبك انك اتنازلتي كتير معاه. يمكن لو شديتي عليه من الاول كان اتعدل بدل مايسوق فيها. يابت عمتي. عمر الخضوع والتنازل ماكان حل.
"
86	"قالت باقتناع متأخر عن تجربة: - عندك حق ياعاصم. انا لو اتربقت الدنيا على دماغه تاني مش رجعاله. هو مشي في طريقه وخليه بقى يتحمل لوحده.
"
1	"قمة الغباء انك تعرف غلطك ولما تحاول تصلحه يبقى على هواك. فالغلط يجر وراه أخطاء اكتر. وساعتها الخسارة تبقى اكبر.
"
2	"قلبها كان بيدق بشدة وهي ماسكة البنت الصغيرة. بتحاول تسيطر على ارتجاف ايديها بصعوبة وهي شايلة قطعة لحم حمرا صغيره بس بتتنفس وتتحرك. عنيها المقفوله بتفتحها بالبطئ وترجع تقفلها تانى مع صوتها الضعيف اللى بالكاد يكون خارج منها. دنيا جميلة فاقت منها على صوت والدتها.
"
3	"- شكلها حلو ولا زى ابوها؟
"
4	"- ها، انتى بتكلمينى؟
"
5	"قالتها بتشتت وارتباك مع رعشة في صوتها من المشاعر اللى انتابتها.
"
6	"ابتسمت لها والدة البنت تقول: - انا كنت بسألك ان كانت البنت شكلها حلو ولا شكل ابوها.
"
7	"ضحكت لها نهال بمرح: - لا ياستى اطمنى، البنت بسم الله ماشاء الله عليها. زى الجمر ربنا يحرسها ويباركلك فيها.
"
8	"- يارب ياحبيبتى يارب. انا مش عارفة اشكرك ازاى؟ قلقنا نومكم واخرتك عن جامعتك. دا كفاية مراعية رأفت دى كارثة لوحدها.
"
9	"- مالوا يأفت ياماما؟
"
10	"قالها الولد وهو داخل عندهم غرفة النوم. جعل نهال تدخل في نوبة ضحك مع والدته.
"
11	"طلع على طرف السرير وقعد بين والدته النايمة على فرشتها ونهال اللى قاعده عالطرف وشايلة البنت: - كنتى بتقولى ايه على يافت يا ست ماما؟
"
12	"باسته نهال في خده: - بتجول انت زى الجمر ودمك عسل كمان.
"
13	"نظر لوالدته بطرف عينه وهو بيبتسم بشقاوة. جعلهم يضحكوا من تانى.
"
14	"نهال وهي لسه بتضحك
"
15	"- هو انتو ليه سمتوه رأفت؟
"
16	"رد عليها بحماس: - على اسم مديي بابا في الشغل.
"
17	"كتمت ضحكتها وهي بتنظر لولدته باستفهام. فاكدت بعنيها ترد بابتسامة وحرج: - نعمل ايه بقى؟ حب يجامل المدير بتاعه ومكانش يعرف ان الولد هايطلع الدغ في الراء.
"
18	"حست نهال ببعض الحرج. فقامت من مكانها تعطيها البنت وتحطها جمبها.
"
19	"- ربنا يخليهم الاتنين ويبارك فيهم يارب.
"
20	"- طب استنى اقعدى شوية. دا انا ماصدقت اتعرف عليكى.
"
21	"- وانا كمان والله. بس مرة تانية بجى عشان ترتاحى.
"
22	"قالتها بابتسامه جميلة. رد عليها رأفت بصوت عالى: - ما تقعدي يا نهال شوية نلعب مع بعض.
"
23	"نهرته والدته تقول: - عيب ياولد. اسمها طنت نهال.
"
24	"ابتسامتها زادت اكتر ترد عليها: - لا ولايهمك منه دا حبيبي ده. المهم ان اتشرفت بيكى ياا، مدام ايمان.
"
25	"- الشرف ليا انا حبيبتى، وعقبالك انتى كمان يارب
"
26	"عينها راحت على رأفت الاول وبعدين راحت عالبنت وقلبها رجع يدق تانى بشده.
"
27	"واقف تحت شجرة في الشارع وهو مسنود على جزعها. عينه مرة تروح على البلكونه وبعدها تنزل على باب البيت. اديلوا فترة واقف مستنيها تخرج او تتطل على ابن اخوها اللى بيلعب في الشارع مع الاولاد. المهم انه يشوفها او حتى يلمح طيفها. احساس بالعجز مسيطر عليه بعد ما كان خلاص هايتقدم لها بعد رحلة بحث طويلة. ويجى والده على اَخر لحظة يوقف كل خططه في الجواز منها. اتنهد بأسى على حظه السئ وفرحته اللى اتأجلت في القرب منها، وفي عز تفكيره وشروده فجأة طلت قدامه. تبص على ابن اخوها كما توقع وسمعها وهي بتنده عليه: - مصطفى. يامصطفى، تعالى بسرعة غير هدومك دى اللى وسختها، ياللا بسرعه قبل ابوك مايرجع.
"
28	"عيونها بعدت من غير قصد فوقعت عليه وهو بينظرلها بوله تحت الشجرة ارتبكت بخجل وارتدت للخلف في البلكونة ترجع تانى للداخل. بعد ما ريحت قلبه بطالتها ونظرتها اللى هاتفضل معاه ايام وليلالى يفكر فيها. اتحرك من مكانه عشان يمشى ويرجع للبيت الكبير ولكنه اتفاجأ بعربية اخوها اللى وقفت قدام بيتهم ونزل منها ومعاه شاب تانى وراجل كبير وهو بيدخلهم البيت ويرحب بيهم بموده كبيرة، شعور غير مطمئن اتسلل لقلبه، مبقاش قادر يتحرك من مكانه وهو مش مرتاح كده. اتقدم بخطواته ناحية مصطفى الصغير. داعبه شوية في شعره وهو بيسأله عن والده وبعدها سأله بصنعة لطافة.
"
29	"- هو مين اللى دخل من شوية مع بابا. قرايبكم ده؟
"
30	"خرجت من البيت الكبير وهي مش عارفة وجهتها على فين. كل اللى عارفاه انها نفسها تلاقى حل او أى حد يساعدها ويقف معاها من خارج البيت. هي واثقة انها لو طلبت من جدها او اخوها اوحتى والدتها وستها يساعدوها برفض معتصم مش هايتأخروا بس المشكلة اتعقدت بعد تهديد والدها واعتقاده بضغطهم عليها. هي مكانتش تقصد ان والدها يفتكرها موافقة بس اللى حصل بقى. كانت بتشاور دماغها تروح لمين فيهم راجح ولا سالم ولا عبد الحميد ولا محسن. مؤكد هايوقفوا معاها دا اكيد. وقبل ما تعدى الشارع لمحت الوكالة مفتوحة وعدد قليل جدا من الرجالة موجود بس متفرقين في عدة اماكن مش قدام الوكالة نفسها. من غير ماتدرى لقت رجلها بتتحرك نحوها.
"
31	"وفى الوحده الصحيه نيره كانت قاعده على كرسى الانتظار هي ومجموعة بنات وستات من البلد في طرقة الوحده قبال الغرفة المخصصة للكشف وهي دلوقتى في انتظار بدور اللى دخلت للدكتورة تكشف، رن فونها برقم حربى فتحت ترد عليه: - الوو، ايوه ياحربى.
"
32	"- الوو، يانور عينى.
"
33	"حاولت تدارى ابتسامتها وهي بترد بصوت واطى
"
34	"- وطى صوتك، انا بره البيت و مش لوحدى.
"
35	"سمعت صوته اللى اتغير كالعاده
"
36	"- طلعتى فين يا نيرة من غير ماتجوليلى.
"
37	"التزمت في الرد بهدوء عشان ماتلفتش النظر
"
38	"- انا طلعت في مشوار ضروري مع بدور بت عمى لما جاتلى فجأة وطلبتنى اروح معاها الوحدة الصحية.
"
39	"صوته العصبى اتحول لقلق: - مالها بدور يا نيره؟ هو عاصم معاكم عشان اسأله؟
"
40	"ردت بسرعه.
"
41	"- ماتجلجش واض عمك. هي اصلاً قايلالوا حاجه بسيطه.
"
42	"- ااه...
"
43	"قالها وهو بيتنفس بارتياح وبعدها كمل: - طب الحمد لله مدام بسيطة. المهم انتى بعد ماتخلصى مشوارك معاها تعالى عالبيت بسرعه عشان انا جايب كتالوج تنجى منه اوضة النوم اللى تعجبك وعلى اختيارك. ماشى.
"
44	"ابتسمت بسعاده ونسيت الناس اللى حولها: - حاضر ماشى، تسلملي يارب.
"
45	"رد عليها بمرح: - تسلميلى انتى ياجلب حربى، يالا بجى شدى حيلك انا رايح دلوك على بيتكم هستناكى هناك.
"
46	"بعد ماقفلت مع حربى ما انتظرتش كتير وخرجت لها بدور وابتسامه عريضه ماليه وشها وبلهفة لفتت نظر الستات اللى حواليها: - باركيلي يا نيرة. انا طلعت حامل.
"
47	"شهقت نيره بسعادة وحضنتها بفرحة كبيرة: - الف مبروك ياحبيبتى. فرحتينى والله.
"
48	"اتلقت المباركات والتهنئة من الستات والبنات اللى حواليهم وهي ترد عليهم بسعاده.
"
49	"نيرة وهي بتبتعد بيها عن الستات والبنات وبعتب ومحبة: - انتى كنتى عارفة ومدارية عليا يا بدور؟
"
50	"ردت عليها وضحكتها ازدادت اكتر: - يابنتى والله ماعرف انا كنت شاكة بس. دا حتى امى ماجولتلهاش ولا عاصم ولا اى مخلوق لانى ماكنت مصدقة، لكن الدكتورة اكدتلى دلوك.
"
51	"باستها في خدها تهنيها تانى
"
52	"- خلاص ياحبيبتى ولا يهمك انا مش زعلانة، المهم دلوك احنا هانروح فين؟ شجتك ولا بيت ابوكى ولا بيت عمى سالم.
"
53	"- لا دى ولا دى انا نفسى اروح الوكالة ل عاصم دلوك وابلغه جبل اى حد تانى.
"
54	"- هاتروحى الوكالة ازاى يا مجنونة. مش خايفة يزعجلك عشان الرجالة اللى هناك.
"
55	"شدتها من ايدها تقول: - شوفى احنا هانعدى عليها ولو لجينا رجالة كتير مش هاندخل. بس انتى ادعى معايا نلاجى الدنيا رايجة. نفسى جوى اشوف فرحتوا بعينى.
"
56	"فتحت باب شقتها ودخلت وهي سرحانه مع هذه الحالة العجيبة والغريبة اللى حاسة بيها. شعورها والبنت في ايدها ولا ريحتها اللى لسة عالقة بذهنها. نفسها تفضل معاها على طول وماتروحش ابداً منها!
"
57	"- حمد الله عالسلامة.
"
58	"انتبهت لصوته وهو واقف قدامها. مستند عالحيطة بكفته. اخدت بالها من التيشيرت والبنطلون البيتى المريح اللى لابسه: - هو انت وصلت من امتى؟
"
59	"بص في ساعته يرد عليها: - انا واصل من نص ساعة تقريباً. كل ده تاخير يا نهال؟
"
60	"قال الاخيرة بعتب فاتقدمت بخطواتها ناحيته ترد: - معلش بجى. هما اصلاً وصلوا عالعصر تقريباً. دا غير ان جوزها سبنى معاها وراح نام على طول. وانا فضلت جمبها كده شوية وهي شايلتنى البنت. تخيل يامدحت البنت زى الجمر. على الرغم ان جسمها جليل جداً يادوب كده تجيب كف ايدى. وصوتها يدوبك طالع منها وهي بترفس برجليها الضعيفة انا خفت جدا وانا شايلاها. ولا ريحتها طبيعى كده حاجه تهبل يامدحت.
"
61	"كان اتعدل في وقفته وهو بيسمعها تقول كلامها وهو ايده في جيوبه وبينظر لها بحنان. انتبهت هي لسكوته: - مالك بتبصلى كده وساكت؟
"
62	"نظرلها بنظرة مش مفهومة. هزت برأسها تسأله باستفهام.
"
63	"- ايه؟
"
64	"قربها منه وباس على راسها وهو بيضمها بحنان وفي النهاية قال: - انا نفسى اخلف منك. بنت تشبهك وتبقى زيك في كل صفاتك وشجاوتك وجنانك.
"
65	"نهال وهي واضعة راسها على قلب وسامعه الدقات: - وانا نفسى اخلف مجموعة منك مش بس واحد.
"
66	"دخل البيت الكبير بخطوات مسرعة وعينه بتروح يمين وشمال، نجلاء اللى اخدت بالها منه: - مالك ياوائل؟ داخل كده من غير سلام ولا كلام؟
"
67	"رد عليها بتشتت: - جدى فين يا ماما؟
"
68	"- جدك بس اللى بتسأل عليه وستك ولا امك ماينفاعوش؟
"
69	"قالتها صباح بمناغشة ما استجبش ليها ولا أثرت فيه فكرر تانى بتوتر: - معلش ياجماعة. بس انا بجد عايز جدى ياسين ضرورى.
"
70	"شاورت صباح بأيدها عالناحية الشمال: - جدك في المندرة جوا.
"
71	"فوراً اتحرك على ناحية المندرة عند جده، واول أما شافوا: - اللحقنى ياجدى. وشوف لى صرفة بسرعة عشان اخطب هدير.
"
72	"رفع ياسين عيونه عن المسبحة: - خبر ايه؟ طب خد نفسك الاول.
"
73	"اخد شهيق بسرعة وخرجوا تانى بعد ما قعد عالكنبة جمبه وبعدها على طول: - ادينى خدت نفسى. ياللا بقى شوف لى صرفة.
"
74	"ياسين بتعجب
"
75	"- اشوفلك كيف ياواض؟ هو ايه اللى حصل؟
"
76	"- اللى حصل ياجدى انى من دقايق بس شوفت اخوها ومعاها ضيوف ولما جرجرت ابن اخوها الصغير في الكلام. عرفت انه عريس متقدم لها ومعاه والده، يعنى لو متحركتش بسرعه ممكن توافق عليه وتضيع منى ياجدى. عارف يعنى ايه تضيع منى؟
"
77	"ياسين بحيرة: - ياولدى عارف. بس انا ايه في ايدى اعمله اذا كان ابوك مش راضى؟
"
78	"وبصوت كله تصميم وقوة: - انا هاتجوزها وماليش دعوة بوالدى، وانت لازم تساعدني ياجدى.
"
79	"كان مندمج في شغله وهو بيعد ويحسب في الاشولة الجديدة من مواد وحاجات تخص العطارة في داخل الوكالة. حس بخطوات خفيفه وبصوت خجلان: - مساء الخير يا عاصم؟
"
80	"نفخ بصوت مسموع ومن غير ما يلتفت رد وهو بيجز على اسنانه: - مساء النور، نعم! شكل رجلك خدت عالسكة.
"
81	"- انا عارفة انك زعلان منى، وعندك حق.
"
82	"اللتفت لها بنظرة مزدرية بتعبر لوحدها من غير كلام. وهي وصلتها الرسالة فردت بعصبية: - بلاش تبصلى البصة دى، انت عارف كويس انى مابطيقش اللى اسمه معتصم دا!
"
83	"رد عليها باستنكار: - واعرف منين؟ وانا مالى اصلاً بيكى ان كنتى تجبلى تتجوزيه ولا ماتجبلهوش!
"
84	"جاوبت عليه باندفاع: - لا مالك. عشان انا اساساً كنت مأجلة الرد في الموضوع ده عشان خاطرك انت.
"
85	"اهتز من جرأتها وكان عايز يأمرها تخرج قبل ماتكمل وقبل ما يفتح بقه سبقته هي تقول: - ايوة يا عاصم عشان خاطرك انت. بصراحة كنت عايزاك تغير وتاخد بالك منى. يمكن ساعتها قلبك يحس بيا.
"
86	"- بسسس!
"
87	"قالها بحده وهو بيشاور بكف ايده يوقفها بعدها تابع: - انا مش هاحاسبك عالكلام ده. عشان تربيتك غير تربيتنا حتى لو كنتى من بلدنا، اطلعى دلوك يا نورا منعاً للكلام والحديت.
"
88	"دمعتها نزلت على خدها وهي بتقول.
"
89	"- ياعاصم انا في ورطة. والدى مُصر انه يجوزنى للزفت ده وانا مابطيقهوش.
"
90	"مال برقبته يرد عليها وهو بيحاول يمسك اعصابه: - وانا مالى! ايه دخلنى انا؟
"
91	"مسحت دمعتها ترد برجاء.
"
92	"- ارجوك يا عاصم ما تتخلاش عنى. انا عارفة انك واخد موقف منى من ساعة بابا ما اتخانق معاك. بس انا مش ناسية انك اتخانفت عشانى.
"
93	"بلاش تخلى عنادك معايا يخليك تسيبنى في موقف زى ده...
"
94	"سكتت شوية وكأن الجملة التالية تقيلة على لسانها وهو اتنهد بصوت عالى ينظرلها بيأس وحيرة. وفي النهاية خرجت جملتها باندفاع
"
95	"- اتجوزنى يا عاصم.
"
96	"عينه برقت بذهول وبصدمة قوية وقبل مايرد عليها اللتفت لصوت همهمه مخنوقه. عينه وسعت على اخرها وهو شايف بدور والدموع مغرقة عيونها.
"
97	"وهى تقريباً واقفة بتهتز من فرط انفعالها المكتوم.
"
1	"راجع من شغله مرهق وتعبان. بعد ماقام بعمليه صعبه ودقيقه استمرت لساعات. كان بيجر في رجله جر. لكنه اتسمر لما شافها واقفه قصاده على باب غرفة النوم. لابسة بيجامه برمودا عند الركبه عليها رسوم كارتون وبربع كم. فارده شعرها وراسمه وشها بمكياج خفيف لكنه ابرز ملامحها الجميلة بسخاء وهي مبتسمه بدلع: - حمد لله عالسلامه.
"
2	"نظرلها من فوق لتحت بريبه من غير مايرد. فزودت هي الدلع في كلامها وحركة جسمها: - ايه ياعم؟! بجولك حمد لله عالسلامه. مابترودش ليه؟
"
3	"رمى شنطته وهو بيقرب منها رافع حاجبه. فوقف قصادها وعينه في عينها يسألها بشك: - هو في ايه؟ مش بعاده يعنى؟!
"
4	"مطت شفايفها بزعل مصنع
"
5	"- الحج عليا يعنى. حبيت اعمل زى بجية الستات المتجوزه. والبس وادلع لجوزى.
"
6	"قربها منه يرد عليها بتمثيل
"
7	"- يااااشيخه، معلش مكنتش واخد بالى!
"
8	"زغدته بقبضتها على كتفه وهي بتضحك: - ياسلام!، بجى دا كله ومكنتش واخد بالك؟
"
9	"وقف ينظرلها بتركيز وهو بيقول: - اااه انتى جصدك على شوية المكياج الخفيفه دى. ولا شعرك اللى فردتيه. امممم كويس كويس.
"
10	"اتنصبت بعصبيه ونسيت الدلع: - جصدك ايه يامدحت؟ هو انا معجبتكش؟
"
11	"رد عليها بصدق: - ومين جال كده؟ ياحبيبتى انتى بتعجبينى في جميع الاوجات وكل الحالات. بس انا بوضح بس وجهة نظرى.
"
12	"حطت ايديها الاتنين على وسطها تساله بتحفز: - وايه هي بجى وجهة نظرك يادكتور مدحت؟
"
13	"نظر لها بتقيم كويس قبل مايقول بضحكه: - وهي اللى بتززوج لجوزها برضو بتلبس بيجامه.
"
14	"نزلت بعينها تنظر للى لابساه وهي فتحه بقها: - ومالها البيجامة يعنى؟ ماهى زى العسل اهى!
"
15	"وضع ايديه الاتنين في جيوبه يرد عليها: - والله انتى حبيتى تقلدى الستات المتجوزه وعشان تجلدى صح. يبحى تلبسي حاجه من اليتامى المعلجين في ضرفة الدولاب دول. وهما بجى ايه؟ اشى احمر على اصفر على اشكال تفتح النفس كده.
"
16	"شهقت مندهشه: - انت جصدك ااا...
"
17	"هز بدماغه يأكد: - ايوووه. هما دول. ما انا كمان راجل ونفسى اشوف مراتى في حاجه منهم. وانتى جبلتى التحدى يبجى نفذى بجى.
"
18	"برقت بعنيها مذهوله فداعبها بجرأه: - انا رايح اخد شاور. ياللا بجى ورينى حلاوتك.
"
19	"رددت مع نفسها باندهاش: - تحدى!، وانا جبلته كمان طب امتى؟
"
20	"وفى البيت الكبير. رجعت صباح من مشوارها والضحكة ماليه وشها: - يازين ما اختار ولدك يانجلاء. البت زى الجمر
"
21	"قالتها صباح وهي بتقعد على اقرب كنبه في صالة البيت الكبير، قعدت بنتها على الكرسى اللى قبالها تقول هي كمان: - عندك حق ياماما. فعلا البنت جميلة وبريئه جداً.
"
22	"كملت صباح وهي بتعبر بأيديها: - ايوه امال ايه ياحبيبتى، دى تربية اخوها عبد الرحيم اللى رباها هي واخواتها البنات بعد موت ابوهم. جوز اتنين ودلوك مافضلش غيرها.
"
23	"نجلاء وهي بتمط شفايفها: - ياماما انا مش محتاجه تعرفينى عالبنت اكتر من كده. انا كفايه عليا ان ابنى اختارها. دى لوحدها عندى بالدنيا. المشكله بس في سامح دا اللى مش موافق بيها.
"
24	"رجعت صباح بظهرها في قعدتها ترد بسخريه: - اصله كان وارث الأراضي وعزبة الفواكه عشان يجلع على بنات الناس. خبر ايه؟ هو نسى نفسه ولا نسى اصله.
"
25	"- يووووه ياماما يعنى انتى معرفاش عقدته من ساعة ماعمه اكل حقه في ارض ابوه.
"
26	"قالتها نجلاء بعتب فردت عليها صباح: - عارفه يابتى بس ربنا مابيسيبش حد. دا نص ارض عمه بلعها النيل عشان ظلم. واهو مات وراح بذنبه.
"
27	"اتنهدت نجلاء بأسى: - ياللا بقى ربنا يهديه. هي البت نورا راحت فين صحيح مش شايفاها.
"
28	"صباح وهي بتدور بعنيها عليها يمين وشمال ندهت بصوت عالى: - بت يا نورا انتى يابت جاعده فين؟
"
29	"- انا هنا ياتيته في اؤضة السفره وخايفه ما اخرج لجدى يضربنى.
"
30	"نجلاء انصدمت من جملتها وصباح قامت تفتح لها مندهشه: - جدك مين يابت اللى يضربك؟ هو من امتى جدك مد يده على حد؟
"
31	"مسكت مقبض الباب وفتحت لها. فطلت دى برأسها تتكلم بخوف: - هو لسه قاعد ولا مشى.
"
32	"نجلاء وهي بتكتف ايديها الاتنين بعدم تصديق: .
"
33	"- انتى هاتعمليهم علينا بجد ولا ايه يانورا؟ تفتكرى هانصدقك يعنى؟
"
34	"خرجت بخطوات خفيفه ترد على والدتها: - والله ياماما زى مابقولك كده. جدى مسك عليا العصايه وقالى هاكسرك بيها عشان موضوع معتصم ابن العمده.
"
35	"صباح وهي بتزغدها في دراعها قبل ماترجع لمكانها تانى: - والله عنده حج. اياكش كان كسرك صح. دا انا نفسى كنت ناسيه عملتك السوده.
"
36	"- عملت ايه ياجدعان هو انا لسه وافقت. دا انا بس بقول هافكر.
"
37	"قالتها بصوت عالى فردت عليها والدتها بغضب: - وهي دى فيها تفكير يابت انتى. دا يترفض على طول عشان ماتديش فرصه لوالدك يتمسك بيه؟
"
38	"هرشت بطرف صوابعها على شعرها وهي بتراجع نفسها وتفكر: - اممم طب هو فين دلوقتى عشان اروح اصالحوا؟
"
39	"صباح بتكشير: - استنى لما يخلص جاعدته بره في الجنينه مع عاصم.
"
40	"عيونها وسعت بحماس
"
41	"- لهو عاصم قاعد هنا بره بجد؟!
"
42	"خرج من حمامه وهو بينشف شعره بالفوطه لاقاها واقفه وهي لابسه روب تقيل وطويل. فرمى الفوطه وهو بيسالها مندهش: - ايه ياعسل؟! هو انتى بردتى عشان تلبسي الروب الشتوى!
"
43	"ضحكت بصوت عالى: - اصل جربت البس واحد من اللى في الدولاب. لقيته قصير خالص جولت استر نفسى.
"
44	"- اها، يعنى لبستى منهم. طب ماتخلينى اشوف واحكم ان قصير ولا كبير. لايج ولا مش لايج.
"
45	"قالها بشقاوه بعد ماقرب منها وهي ماسكه في الروب متبته وبتتضحك بصوتها عالى: - يانهال بطلى لعب عيال.
"
46	"- هههههه لا انا كده كويسه هههههه.
"
47	"رن جرس البيت فجأه مع خبط على الباب بسرعه.
"
48	"قطعت ضحكتها مخضوضه: - ياساتر يارب. ايه الخبط الغريب ده؟
"
49	"نظر لها بغيظ: - انا رايح اشوف مين. وانتى خليكى بروبك الشتوى دا وادفى كويس.
"
50	"خرجت ضحكتها تانى رغم خوفها من الخبط الغريب على بابها.
"
51	"بعدها بدقائق لبست حجاب عالروب وخرجت لقت مدحت واقف كالتمثال وماسك في ايده رأفت ابن جارهم الصغير وهو بينظرله ببرائه. ووالده ظاهر من بعيد وهو بيسند واحده حامل ونازل بيها على السلالام. ندهت عليه تسأله: - هو في ايه يامدحت؟
"
52	"اللتفت لها مدحت بوش جامد والطفل الصغير فلت ايده وجرى عليها يحضنها.
"
53	"- طنت نهال الحلوه.
"
54	"واكنه كان في غيبوبه وفاق لما لقى الولد بيحضن في نهال اللى شالته هي كمان بحنيه.
"
55	"- طنت مين زفت انت؟ وانتى كمان ماتلمى نفسك واعمليلى حساب.
"
56	"- ايه يامدحت مالك متعصب ليه؟ هو ايه اللى حاصل اساساً؟
"
57	"ضرب بايده على ضهر كفه يرد عليها بضيق.
"
58	"- الاستاذ منصور والد المحروس اللى شابط فيكى راح المستشفى بمراته اللى عندها الم ولاده وسابلى الباشا اخلى بالى منه. 0.
"
59	"كتمت ضحكتها بصعوبه عشان ماتغظهوش اكتر. لكنها اتفاجأت بالولد الى وجه كلامه لها بسعاده: - انا سعيد اوى ياطنت نهال. عشان هبات عندك وها نلعب انا وانتى مع بعض.
"
60	"رد عليه مدحت بعصبيه: - مانتبناك كمان بالمره.
"
61	"حذرته نهال بعنيها عشان الولد مايزعلش فتابع هو بغضب.
"
62	"- انا داخل انام وسيبهالكم خالص. انتى والباشا وروبك الشتوى.
"
63	"الولد وهو بينظر لضهره بعد ما دخل الاؤضه وقفل الباب بعصبية: - هو انكل زعلان؟!
"
64	"باسته في خده تقول بحنيه: - لا ياحبيبي هو بس تعبان شوية. ايه رأيك انت احضر عشا وناكل سوا؟
"
65	"الولد بحماس: - طبعا موافق. مدام هناكل ونلعب مع بعض.
"
66	"- اممم حلوه جوى.
"
67	"قالها حربى باستمتاع وهو بياكل في قطعة البسبوسه.
"
68	"نيره وهي مركزه مع رد فعله بسعاده: - والنبى صح عجبتك ياحربى.
"
69	"التفت لها يوجه كلامه بمغزى: - جوى، هي واللى عملاها!
"
70	"نزلت عيونها في الارض وهي مبتسمه بكسوف.
"
71	"- شالله تعيش يارب.
"
72	"ردد وراها بسخريه: - شالله تعيش! ايه يانيره معرفاش تردى بكلمه حلوه غيرها.
"
73	"- زغدته بخفه وهي بتدارى كسوفها: - واه ياحربى. ياعنى هاجول ايه بس؟ المهم انها عجبتك وخلاص.
"
74	"بابتسامة جميلة رد عليها: - اى حاجه منك تعجبني يانيره. كفايه انك عملتيها بنفس حلوه عشان خاطرى.
"
75	"ابتسامتها زادت اكتر تقول: - بصراحه انا من ساعة مادوجت الرز بلبن اللى عملته البت نورا وانا بجيت على اعصابي نفسى اتعلم صنع الحلويات كلها وحمد لله مرات عمى نعمات شاطره وبتعلمنى بالراحه مش زى امى.
"
76	"- شاطره يا نيره وجدعه كمان. بس انا مش عايزك تقلدى نورا في كل حاجه. حكم البت دى انا مابستريحلهاش خالص.
"
77	"قالها حربى وهو بيشدد على كلامه. جعل نيره ترد عليه مندهشه: - ليه ياعنى؟ عشان لبسها ولا عشان جرئتها في الهزار مع شباب العيلة هي بس ابوها مجلعها زيادة عن اللزوم.
"
78	"- مش عارف يا نيره بس حاسسها بت طايشه كده. عكس اخوها وائل عاجل وراسى.
"
79	"قاعد على كنبته بنصف قاعده ونصف نومه وهو بيدخن في الشيشه وعينه في الفراغ شارد وسرحان. وجبيصى قاعد في الارض ومركز معاه. مصمص بشفايفه فخرجت بصوت عالى من غير مايدرى. فوقت معتصم من شروده: - بتمصمص ليه يازفت الطين؟ فيا حاجه غلط وانا مش واخد بالى؟
"
80	"هز بدماغه ينفى: - معاش ولا كان يابيه اللى يعيب عليك ولا يجيب فيك حاجه غلط. بس!
"
81	"اتعدل في قعدته يسأل: - بس ايه؟ كمل يااخر همى.
"
82	"بلع ريقه قبل مايجاوبه بخوف: - اصلك ياعنى كل يوم في حال. مرة بتضحك لوحدك ومع نفسك زى المجنون ومرة تانيه زى دلوك جاعد مع برضو مع نفسك وشايل طاجن ستك.
"
83	"رد عليه معتصم وهو بيتنك في كلامه
"
84	"- لا وانت واض فهيم جوى ياواد. مركز معايا وبتحلل تصرفاتى.
"
85	"مال بدماغه: - الله يسامحك يابيه انا بس بجولك على اللى شايفه. ودى مش محتاجه فكاكه.
"
86	"- ماشى ياخويا نورت المحكمه.
"
87	"قالها وهو بيرجع تانى لوضعه الاولاني. وبعدها كمل بصوت عالى: - وعلى العموم ان كنت مضايج النهارده. فجريب جوى هاتضحك بحسى العالى العالى جوى.
"
88	"نورا كانت واقفه مداريه خلف حيطه قريبه بتتصنت على قعدة جدها في الجنينه وتشوف رد فعل عاصم واللى كان بيهز بدماغه يستوعب الى سمعه من جده وهو عاقد حواجبه وحاسس بفوران في دمه بعد ما اتأكد من صدق كلامها.
"
89	"- انت بتجول ايه ياجدى؟! انا مش مصدج ودانى.
"
90	"ياسين بحزن وهم: - والله زى ما بجولك كده ياولدى. مش عارف ابن الفرطوس ده عتر على عمك سامح فين عشان يبلفه بالشكل. معلش ياوائل ياولدى سامحنى.
"
91	"وائل بأسف: - لا ولا يهمك ياجدى. بصراحه انا نفسى مستغرب موقف والدى.
"
92	"خبط عاصم على طرف كنبه بغضب وهو بيوجه كلامه لوائل: - بس ابوك مالوش حج يا وائل. معتصم مش عريس عفش واحنا مش راضين بيه وخلاص. لا دا عدونا كلنا هو وابوه وامه.
"
93	"ياسين وهو بيحاول يهديه.
"
94	"- براحه ياولدى على اعصابك مش كده.
"
95	"نفخ بضيق وبعدها استغفر ربه ولكنه اتفاجأ من سؤال وائل: - لكن انت عرفت ازاى يا عاصم؟
"
96	"نظر لوائل مصدوم وهو مش عارف يرد بأيه عالسؤال الغير متوقع. لعن غباءه لما فكر يسأل جده عن صحة كلامها ونسى سؤال عرفت ازاى؟!
"
97	"وهى في مكانها قلبها وقف خافت ليقولهم بسهوله كده انها جاتله المكتب مخصوص عشان تبلغه ساعتها بقى هايبقى ايه موقفها قدامهم؟
"
98	"اتنحنح شويه عاصم وهو بيحاول يهدى ارتباكه وبعدها جاوب عليهم يقول: - جابلتها صدفه في الشارع فجالتلى عالموضوع
"
99	"اخدت نفسها لما شافت رد فعلهم لما صدقوه على طول بس رفعت راسها تانى بتركيز لما سمعته بيسأل وائل: - طب وبعدين يا وائل هو انت ممكن صح ابوك يعملها؟!
"
100	"وائل بيأس: - بصراحه يا عاصم انا لما اعترضت كان رده ان مافيش حد ليه رأى في الموضوع ده غير صاحبة الشأن وهو عشان والدها.
"
101	"عاصم بسخريه: - والبرنسيسه كان ردها ايه بجى؟
"
102	"ساعتها ماقدرتش تستنى فاتقدمت عليهم بخطوتها تقول: - انا لسه ما قررتش يااستاذ عاصم؟
"
103	"ياسين قام متعصب يلوح لها بعصايته: - انتى لسه يابت انتى معجلتيش من جنانك ده؟
"
104	"ارتدت للخلف تتفادى عصاية جدها قدام نظرة الغضب من عاصم اللى كان بيحاول يسيطر على اعصابه بصعوبة. فردت هي ببرود: - الله ياجدى هو انا قولت حاجه غلط؟!
"
105	"ساعتها وائل نهض عن مكانه متعصب: - جرا ايه يانورا؟ هو احنا نقول طور تقولى أحلبوه؟ ماتبطلى استفزاز بقى!
"
106	"قال الاخيره بعصبيه فردت هي بصوت عالى: - وانا استفزيتك في ايه بقى يااستاذ وائل؟ واحده متقدملها عريس وبتقول افكر فيها ايه دى بقى؟ ولا انت محروق عشان بابا مرضيش بأخت الفكهانى.
"
107	"- انتى قليلة ادب.
"
108	"قالها وائل وهو بيتقدم عليها وعايز يضربها ولكن عاصم وقفه قبل ما يوصلها وفي نفس اللحظه فوجئ لما سمع صوت والده وهو بيصرخ عليه: - انت عايز تمد ايدك على اختك ياوائل؟!
"
1	"اوقات الواجب والأحساس بالمسؤلية. بيفرضوا علينا مهمات صعبة على القلب والروح. ولكننا بنبقى مضطرين اننا ننفذ حتى ولو كان على حساب راحتنا النفسية او راحة اقرب الناس لينا.
"
2	"قدام المراية وهو بيبلبس بقية هدومه ويجهز نفسه. هز دماغه بيأس وهو شايف نظرة عيونها وحزنها اللى كانوا ظاهرين اوى في انعكاس صورتها في المراية.
"
3	"- نفسى افهم بس. ايه سبب المناحة اللى انتى عاملاها دلوك دى؟ هو انا رايح عزا؟
"
4	"نزلت منها دمعة كانت محبوسة على خدودها قبل ما ترد عليه: - بلاش تروح الفرح يا عاصم. اسمع كلامى يابن الناس وبلاها جلة التعبير وحرقة الدم دى، ولا انت ناسى ان الزعل عفش على المرة الحامل!
"
5	"اتنهد بصوت عالى قبل مايرجع لها ويقعد جمبها على طرف السرير. مسك طرف دقنها عشان يرفع وشها وتقابل عيونها عيونه: - طب ومش عايزانى اروح ليه؟ مش احنا فضاناها خلاص من الموضوع ده. وهي سابت البلد واتخطبت والنهارده كمان فرحها. يبجى ايه لازمة الزعل ده بس؟
"
6	"نزعت ايده عنها بحدة وهي بتجاوب عليه بانفعال: - لا عايزاك انت تشوفها ولا عايزاها هي تشوفك يا عاصم. دا انا مصدجت انها بعدت وسابت البلد. تجوم ترجع من تانى لا وكمان بجوازة. عشان تلبد قصادنا العمر كله
"
7	"اتكلم بقلة حيلة: - واحنا مالنا بيها ياستى. ماهى في حالها واحنا فحالنا.
"
8	"خرج صوتها بصرخة: - ولما هو كده. بتحضر فرحها ليه؟
"
9	"رد هو عليها بتعب: - تانى يا بدور. هانعيد ونزيد في الكلام من تانى. ماينفعش ازعل جدك يا بدور اللى اصر علينا كلنا نحضروا معاه عشان خاطر عمتى صباح. ماينفعش اقصر انا دوناً عن الكل. هايبجى ايه منظرى ساعتها؟ لسانها اتلجم لدقايق وهي بتدور على حجة توقفها بيها. قبل ما تخرج عن اتزانها وتضربه بقبضتها على صدره: - ما انت كمان مزودها ولابس على الحبل ومتشيك. كان فرحك هو عشان تلبس بلدلة يا عاصم.
"
10	"قالت الاَخيرة بصرخة جعلته يضحك بعلو صوته وهو بيمسك في ايديها الاتنين ويوقفها عن ضربه: - هههههه امال عايزانى احضرلك الفرح في القاعة ازاى بس يامجنونة؟ البس جلابية بلدى واكبر نفسى؟
"
11	"اثار جنونها اكتر هي بتصرخ فيه: - تجوم تلبسلى بدلة عشان تلم البنته حواليك. وتخليها هي تفكر فيك من تانى. بلاش تحضر يا عاصم بلاش تروح.
"
12	"قالت الاَخيرة بصوت مكتوم. ودا لانه ضمها لحضنه وهو بيحاول يهديها: - طب اهدى خلاص اهدى. اهدى يا بدور انا مافيش واحدة تملى عينى غيرك. واللى خايفة منها دى فرحها النهاردة. اهدى ياحبيبتى اهدى.
"
13	"وفى البيت الكبير. كان جالس ياسين في الصالة الكبيرة بالجلابية الصوف وعليها العباية البلدى السودة. مع بعض افراد العيلة اللى حضروا في انتظار حضور البقية. ورغم ان المناسبة فرح لكن منظرهم وهما جالسين بجمود. مايدلش نهائى على كده.
"
14	"استغل سالم تأخر اخته صباح وابن بنتها وائل في لبسهم. عشان يكلم والده بصوت واطى: - يعنى كان لازم نحضر احنا كمان بابوى. ماكان كفاية الشباب الصغيرين ولاحتى البنته والحريم. نحضر ليه احنا الكبار بس؟
"
15	"نظرله ياسين بعتب وقبل ما يجاوب اتفاجأ برأى محسن كمان اللى اتدخل في الحديث: - بصراحة هو عنده حج يابوى. المشوار ده تقيل جوى على قلبنا. واحنا لولا خاطرك انت بس ماكنا اتحركنا من مكانا نهائى.
"
16	"ياسين بلهجة صارمة لولاده الاتنين: - اسمعونى انتوا الاتنين وجولوها لأى حد من خواتكم ولا حريمكم يسأل السؤال ده. انا عايز البت يبجالها عزوة. حتى لو كان ابوها مايستهالش. مش عايز معتصم يجى في مرة ويعايرها بقلة الأهل. دى مهما كان برضك امها تبجى بتنا.
"
17	"الاتنين ظهر على وجوهم الاقتناع من رد فعلهم وسكوتهم. دخل عبد الحميد ومعاه اسرته. وبعد السلام والمصافحة. قربت نيره من جدها تسألوا: - هي عمتى صباح لسة مخلصتش لبس؟ اطلعلها فوق واشوفها؟
"
18	"شدها ياسين من ايدها وقعدها جمبه: - استنى هنا الاول انا عايزك قبل ما تروحيلها.
"
19	"سألته بتعجب: - انت عايزنى في ايه دلوك ياجد؟!
"
20	"كان واقف بعربيته مستنيها تنزل من الشقة بعد ماخلص لبس مقدماً كالعادة ونزل سبقها ينتظرها.
"
21	"فى العربية. عشان تستعجل وتخلص بسرعة. لمحها وهي خارجة من المبنى. عينُه فضلت متابعها باعجاب وعشق بيزيد يوم عن يوم.
"
22	"- ادينى وصلت اَخيراً.
"
23	"قالتها وهي بتفتح باب العربية وتدخل. ضيق عيونه بتعجب من أسلوبها قبل مايرد عليها: - حمد الله عالسلامة ياستى. ايه مالك ضاربة بوز كده ليه؟
"
24	"اللتفت بدماغها ترد عليه بتكشيرة: - بصراحة انا رايحة معاك غصب عنى. انا لا انا طايقة معتصم ولا انا طايق البت نورا دى. ومش فاهمة ايه سبب اصرار جدى في انى اروح معاك؟
"
25	"دور العربية وهو بيرد عليها: - ياستى هي ظاهرة جوى ومفهومة على فكرة. بس انتى مش واخدة بالك. جدك عايز الرجالة عشان يشرفوا البنت ويرفعوا راسها. وعايز الستات عشان يجبروا بخاطر عمتك صباح وبنتها نجلاء وطبعاً نورا.
"
26	"نفخت بصوت عالى من الضيق: - ماشى انا معاك. بس بصراحة المشوار ده تجيل وصعب جوى على نفسى. سبحان مايعديها عليا ساعات الفرح دى.
"
27	"ساب الطريق واللتفت يرد عليها بابتسامة ومداعبة: - ايه يا نهال؟ حد يبقى زى القمر كده ويزعل؟
"
28	"بابتسامة خفيفة شقت طريقها على وجهها الجميل: - والنبى صح؟ يعنى انا شكلى حلو النهاردة وزى الجمر يا مدحت ولا بتجاملنى؟
"
29	"ردد وراها بغمزة مع ابتسامته اللى ازدادت اضعاف: - واحلى من الجمر كمان. ياحبيبتى انتى حلاوتك كل يوم بتزيد عن اللى قبله. وعشان تبجى عارفة. احنا نص ساعة كده في الفرح نعمل الواجب وبعدها بقى نلم نفسينا على طول ونروح. ماشى ياقمر، اصلك بصراحة وحشانى جوى.
"
30	"ابتسامتها اتحولت لضحكة مرحة وهي بتشيح بوجهها الخجلان من امامه. زودت البهجة في قلبه منها اكتر.
"
31	"وبداخل القاعة الفخمة والعروض الرائعة من انوار وزينة. مع فقرات فنية مبهرة تخطف العين. دخلت العروسة وهي ايدها في ايد معتصم اللى الفرحة كانت ظاهرة اوى عليه وهو بيسلم على قرايبه ويبتسم لكل اللى يشاوله ويباركله. اما العروسة فكانت حكاية وهي لابسه فستانها الابيض المكشوف عند كتافها ومضغوط باحكام عند الخصر ونازل بعد كده طبقات من الدانتيل والتل الابيض. شعرها الطويل كان مرفوع بتسريحة مبينة جمال وجهها الابيض المدور مع تاج صغير في نص شعرها بيظهرها كاميرة. كانت شاعرة بالسعادة وهي شايفة نظرات الاعحاب والانبهار في عيون المدعوين. ونظرات تانية من بعض الرجال هي فاهماها كويس. ومع ذلك مزودة عندها ثقتها في نفسها لدرجة التكبر. خصوصاً مع تصرفات معتصم معاها وانبهاره من ساعة ما كشف الطرحة عن وجهها وشافها في البيوتى سنتر. لدرجة شعرت ان عيونه هاتخرج من مكانها او انه هايفقد عقله من جمالها. ولا اخواته البنات كمان اللى شافت في عيونهم الحقد مشمول باعجاب ظاهر في عيونهم غصب عنهم.
"
32	"دخلوا العرسان مع فرقة شعبيه زفتهم وفضلت ماشية معاهم طول مدة دخولهم، وفي وسط القاعة اشتغلت اغنية رومانسية عشان يرقصوا عليها. كاتقليد متبع في كل افراح القاعة.
"
33	"مع رتم الاغنيه الخطوات كانت محسوبة. ايديه الاتنين كانت محاوطاها وهو ضاممها بقربه. وجهها اصبح قبال وجهها بالظبط. عيونها الجريئة كانت بتنظر لعيونه بتحدى وهما بيلتهموا كل تفاصيلها. لاول مرة تشوفهم بالوضوح ده وتقرأ اللى جواهم بعد الغموض اللى كانت شايفاه طول الفترة اللى فاتت. انتابتها حالة من الزهو بعد ما كشفته وحست باللى شاعر بيه نحوها في اللحظة دى. استغربت قوى انه بيرقص معاها بتمكن عكس ماكانت متخيلة تماما. قرب من ودنها يشوشوها بصوت واضح عشان تسمعه: - ايه رايك في الفرح. عجبك الشغل الجامد بتاع القاعة.
"
34	"مطت شفايفها بشكل مغرى قدام عيونه وهي بتجاوب بدلع: - مش بطال يعنى الشغل والحركات اللى فيها. لكن اهو الفرح جميل وخلاص.
"
35	"رجع لابتسامته الغريبة من تانى وهو بيرد على كلامها: - مش بطال يا نورا! ماشى ياستى المهم ان الفرح عجبك.
"
36	"هزت دماغها مع ابتسامة متسلية منها وهي بتشيح بنظرها عنه لباقى القاعة والمدعوين بنظرة خاطفة. لكن دماغها ارتدت تانى بشكل سريع لفت نظر معتصم لما لمحت خياله وسط المعازيم.
"
37	"- ايه مالك؟ شوفتى حاجة غريبة؟
"
38	"- هاا، لاااا ممماتشغلش بالك انت؟
"
39	"قالتها بلجلجة أثارت ارتيابه اكتر. خصوصاً لما اتعمدت انها ماتنظرش تانى وثبتت عيونها عليه لكن بنظرات مشتتة. اللتفت بدماغه للناحية المقصودة. عيونه برقت وتنفسه بقى بشكل اعلى لما شاف عاصم وسط المدعوين وهو جالس مع اولاد عمه بيضحك ويهزر وغير منتبه اساساً للى بيحصل. عيونه رجعت عليها وهو بيفحص كل همسة وكل لمحة منها. انتهت الأغنية وذهبوا العرسان لمكانهم المخصص في الكوشة.
"
40	"بمجرد ما قعدوا الاتنين في مكانهم. نجلاء قربت من بنتها بفرحة باينة في عيونها: - جدك ياسين وستك صباح والعيلة كلهم انهاردة حاضرين يا نورا. جاينلك ياحبيبتى عشان يفرحوا بيكى ويرفعوا راسك قدام عريسك.
"
41	"قرب منهم يسمع اللى بيتقال: - هو في ايه حماتى،
"
42	"شورت نورا بدماغها على المدعوين بابتسامة وفخر: - جدى ياسين وستى صباح ربنا يخليهمولى يارب والعيلة كلها حاضرة النهاردة معايا.
"
43	"حرك دماغه بابتسامة مش مفهومة: - اااااه. يأنسوا ويشرفوا يا نورا. ويألف مرحب بيهم ياحماتى.
"
44	"وعند المدعوين سامح كان مايل على الطرابيزة الى جالس عليها ياسين وجمبه مدحت وباقى افراد العيلة وهو بيكلمهم بتفاخر وفرحة مش سايعاه: - يامرحب بيك ياعم ياسين انت وكل واحد شرفنى من العيلة.
"
45	"رد عليه ياسين بكلام محسوب وشبه ابتسامة: - اهلا بيك يا سامح. اديك شوفت بنفسك اها. احنا مهما حصل مابينا عمرنا ماننسى لحمنا. ولا نقدر نجصر في حاجة مهمة زى دى
"
46	"ادعى سامح عدم الفهم وهو بيهلل في كلامه: - طبعا طبعا ياعم ياسين. قد القول والله. يامرحب بيك يادكتور. هو انت ماجبتش الدكتورة نهال معاك ولا ايه؟
"
47	"مدحت برزانة: - لا طبعا ازاى الكلام ده؟ نهال حضرت و موجودة حاليا على طرابيزة مع الستات. وعلى العموم الف مبروك لبنتك نورا وعقبال وائل ان شاء الله
"
48	"ضحك بسماجة وهو بيرد عليه: - طبعا طبعا ماانتوا ولاد اصول. وربنا بقى يرزقكم بالذرية الصالحة بس على ما تخلص وتبقى دكتورة بقى. هانت هي كلها ست سنين يعنى ههههههه
"
49	". عند اذنكم اروح ارحب بباقى المعازيم.
"
50	"مدحت شتم في سره قبل ما يتوجه بكلامه لجده: - شايف ياجدى الراجل ده وجلة زوقه.
"
51	"طبطب ياسين بكف على دراع مدحت عشان يهديه: - سيبك منه ياولدى. الراجل اتهف في مخه لما شاف العز والهنا دا كله. وفاكر انه بكده فاز علينا وبيكدنا. ربنا يهديه بجى.
"
52	"وفى الطرابيزة المجاورة كان جالس عاصم و حربى و رائف. اللى كان بيتكلم معاهم باعجاب عن اللى شايفه: - شايفين ياجدعان. القاعة والنظام اللى فيها. يخرب مطنك يا معتصم دا صارف ومكلف كتير جوى.
"
53	"رد على كلامه حربى: - ابن المحظوظة لما فلوسه جاهزة خطب البت نورا واتجوزها في اقل من شهر. زى انا. اللى خللت انا والبت ولسة ماتجوزناش.
"
54	"عاصم ضحك من اسلوبه و رائف الكلام عصبه.
"
55	"- لم نفسك ياض واركز شوية في كلامك هو انت شايف ابويا بتاجر في ال، ماتخلنيش اكمل
"
56	"حربى وهو بيلوح بايده بلامبالاه: - ياعم روح خلينى ساكت. انا بس اللى مصبرنى انها بت عمى. لكن غير كده كنت لا يمكن هاصبر.
"
57	"رائف كان هايرد عليه بعصبية اكتر. لكن عاصم وقفه.
"
58	"- خلاص يا رائف كبر مخك منه هو ببناغشك. المهم انا عايز اقولكم انى نص ساعة وهاروح مش هاستنى تانى. شوفوا مين فيكم هايروح معايا؟ ولا امشى لوحدى؟ انا مرتى حامل وعايز اطمن عليها.
"
59	"وعند الستات نهال كانت جالسة مكانها وعيونها مركزة مع نوراً اللى كانت فاهمة كل تصرفاتها وكاشفة نظراتها المخفية ل عاصم اللى كان واضح قوى من تصرفاته انه بيحاول يتجنبها في قعدته وهو عطيها ضهره بقصد. اتفاجأت من اللى شدة ايدها على غفلة.
"
60	"- في ايه يا نيره بتشدينى من ايدى ليه؟
"
61	"قربت نيره من ودانها عشان تسمع: - قومى يا نهال خلينا نرقص ونهيص مع عمتى صباح والعروسة وامها. دا جدى موصينى جوى فيها دى عشان خاطر عمتى صباح.
"
62	"نهال بضيقة: - كمان! عايزانا نرجص كمان! دا جدك مافيش حاجة تفوته واصل.
"
63	"نيرة وهي بتشدها من ايدها توقفها: - لا ياستى مافيش والحمد لله احنا بعاد عن عيون الرجالة ياللا جومى بقى خلينا نولعها.
"
64	"قاموا البنات وولعوا الفرح مع العروسة وصباح وباقى افراد العيلة من الستات. ومن ناحية تانية وائل كان جالس على طرابيزة اهل خطيبته زيه زى الغريب. بيتكلم مع خطيبته واخوها عبد الرحيم واكنه بقى منهم. لكنه كان بيضحك ويهزر معاهم. في محاولة منه انه مايظهرش اللى جواه قدامهم.
"
1	"احلى شئ في الدنيا، انك تصحى من نومك، تشوف حاجه جميله تسعدك، تجعلك تقوم من على فرشتك مبسوط وعندك استعداد تفضل اليوم كله تحمد ربنا على نعمته الكبيره عليك، وايه احلى من رؤية حبيبك!
"
2	"صحيت من نومها على لمسات خفيفه وناعمه على وشها. فتحت عينها لاقته مايل بدماغه عليها بينظرلها بهيام وعلى وشه ابتسامه جميله. وهو مازل بيلمس على خدودها. ويرجع في خصلات شعرها اللى كانت مغطيه وشها. ابتسمت بكسل وهي بتقول.
"
3	"- صباح الخير.
"
4	"- صباح الهنا والجمال.
"
5	"قالها بسعاده وهو بيبوس على جبينها وبعدها كمل بصوت اجش
"
6	"- هو انتى كل يوم كده. تزيدى حلاوه عن اليوم اللى جبله.
"
7	"ابتسمت بدلع
"
8	"- شكلك صاحى من بدرى
"
9	"هز بدماغه يوافق
"
10	"- من بدرى جوى جوى. جاعد بملى عينى منك ومن حلاوتك.
"
11	"زادت ابتسامتها وهي بتقوم بجزعها تمسك الفون اللى عالكمود تشوف الساعه
"
12	"- اممم. دا انت كمان اتأخرت عن شغلك
"
13	"ضغط على شفته بغيظ.
"
14	"- ما انا لو معايا ست بيت. كانت هي اللى صحتنى وحضرتلى الفطار كمان.
"
15	"رفعت كتفها بحركه خفيفه
"
16	"- انا ياعم ماعنديش لا شغل ولا دراسه عشان اصحى بدرى. وانت كده خدتنى على عيبى.
"
17	"ابتسم بمكر وهو رافع حاجبه.
"
18	"- يعنى انتى بتغظينى يا نهال. طب ايه رأيك. مش رايح الشغل النهارده. وان شالله حتى تخرب.
"
19	"قال الاخيره وهو بيضمها بايديه الاتنين. ضحكت هي بصوت مجلجل وهي بتزق فيه بأيديها.
"
20	"مدحت وهو بيحاول يمسك ضحكته ويهمس لها بصوت واطى.
"
21	"- وطى صوتك شويه. الجيران يقولوا عليه ايه.
"
22	"ضحكتها زادت اكتر
"
23	"- ههههه، يالهوى دا هيبجى منظرك زباله. وانت دكتور محترم هههههه
"
24	"- انتى خليتى فيها محترم.
"
25	"قالها وهو بيقربها اكتر وهي بتزيد في ضحكها. فقطع لحظتهم الفون اللى رن في ايدها.
"
26	"نهال وهي بتحاول تمسك نفسها شويه عن الضحك
"
27	"- ههه طب استنى. استنى اشوف مين بيتصل
"
28	"فك ايديه عنها وهو بياخد نفس.
"
29	"- ماشى يا نهال. شوفى مين؟! عشان انا كمان اقدر اروح الشغل.
"
30	"قال الاخيره وهو بينزل من على السرير مضطر. وهي مش مبطله ضحك.
"
31	"كلمها وهو بيحاول يرسم الجديه
"
32	"- اخلصى ردى عالتليفون. وبلاش تغيظى فيا انا على اَخرى.
"
33	"- ماشى!
"
34	"قالتها وهي بتبتسم بدلع. وبعدها ردت على المتصل. واللى كانت والدتها
"
35	"- الوو، ايوه يا امى.
"
36	"-...
"
37	"- الحمد لله. ربنا يخليكى ليا ياست الكل.
"
38	"علي ما خلصت نهال مكالمتها. مدحت خلص لبس وكان فاضل بس يحضر شنطته. لما نهال كلمته بعد ما نهت المكالمه.
"
39	"- صحيح يا مدحت. انت هاتروح الشغل ازاى والنهارده الخميس
"
40	"باصلها مستغرب وهو بيقفل شنطته
"
41	"- وماله الخميس يعنى؟!
"
42	"نهال وهي بتقوم من مكانها
"
43	"- انت ناسى ان النهارده خطوبة نيره و حربى!
"
44	"ياسين كان ماسك خرطوم الميه الكبير وبيسقى الزرع بايده في الجنينه لما سمعها من خلفه.
"
45	"- صباح الخير يابوى.
"
46	"اللتفت يرد عليها وهو بيسقى شجرة اللمون.
"
47	"- صباح الخير يا جلب ابوكى. صحيتى بدرى يعنى.
"
48	"ردت وهي بتقعد على كنبه قريبه
"
49	"- بدرى من عمرك يابوى. الساعه 8 وانا صاحيه من الفجر اساساً.
"
50	"رش بخرطوم الميه لفوق عالورق قبل ما يقول
"
51	"- طيب ومكملتيش نوم ليه بعد ما صليتى؟!
"
52	"ردت صباح بضيق
"
53	"- انا مجانيش نوم من الاساس. عشان اكمل.
"
54	"اللتفت تانى يفحصها بعنيه. وبعدها ساب الخرطوم وراح قفل حنفية الميه. ورجع عشان يقعد جمبها. وهي مكتفه ايديها.
"
55	"- في ايه يابت؟ مالك جالبه وشك كده عالصبح ومتغيره؟!
"
56	"فكت ايدها ترد بصعوبه
"
57	"- زعلانه يابوى ومخنوجه.
"
58	"ياسين بلهفه
"
59	"- مالك ياسيد ابوكى؟ ايه اللى خانقك؟
"
60	"ردت عليه بحزن
"
61	"- يعنى يعجبك كده يابوى. عمايل محسن وولده. خلاص حليت دلوك نيره في عنيهم. لما واد بتى جال اتجوزها. ماكنش شايفها حربى من الاول يعنى؟!
"
62	"ياسين بابتسامه
"
63	"- يعنى هو دا اللى مزعلك! عشان البت عجبت وائل. ياستى بكره يلاجى غيرها الف. دا ماشاء الله عليه يفرح الجلب.
"
64	"صباح بصوت مبحوح.
"
65	"- يابوى انا عارفه انه يفرح الجلب. وهيلاجى غيرها كتير. بس انا فرحت جوى لما شاور على نيره بت اخوى. عشان بجوازه من نيره. هايرتبط بالبلد و رجله هاتاخد عليها. هو وامه واخواته وو...
"
66	"مقدرتش تكمل ودا لانها انهارت في العياط. طبطب ياسين على كتفها وهو متأثر.
"
67	"- يعنى هو دا اللى مزعلك يابتى!
"
68	"صباح والكلام خارج بعياط
"
69	"- يابوى انا بغير اما اشوف خواتى وعيالهم حواليهم. وانا من ساعة ما اتجوزت بنتى في اسكندريه وهي بعيده عنى. ومابشوفهاش لا هي ولا عيالها غير في السنه مره. فا انا ماصدجت ان المسافه تقرب ما بينا. لما اشوف واض بتى متجوز من بنت اخويا وافرح بخلفتهم بدل ما انا جاعده وحيده وسطيكم. ابص بعنيا وبس.
"
70	"ضمها على صدره يهون عليها ويقول.
"
71	"- ولا يهمك ياعين ابوكى. انا ان ماكنتش اجوزوا من البلد ما بجاش انا. مش هااخليه يسافر غير لما يخطب من عندينا.
"
72	"رفعت راسها عن حضنه تبصله بأامل
"
73	"- صح يابوى. هاتجدر تلاجيلوا عروسه في الوجت الضيج ده. دا خلاص باجيله غير سبوع ويسافر مع امه واخواته.
"
74	"ياسين بابتسامه عريضه
"
75	"- ما بجاش انا ياسين لو ما نفذتش كلامى. ان شالله حتى اشتغله خاطبه!
"
76	"وفى شقة عاصم اللى كان شايل بدور بايديه الاتنين وبيدخل بيها اؤضة الضيوف وهي لافه ايديها على رقبته
"
77	"- خلاص بجى انزلى! ادينى لفيت بيكى الشقه كلها وانا شايلك!
"
78	"بدور وهي بتضحك ومبسوطه.
"
79	"- ماليش دعوه كررها تانى.
"
80	"فتح بقه مستغرب
"
81	"- اكرر فين يابت. بطلى برود وجلع ماسخ.
"
82	"شدت اكتر على رقبته بأيديها الاتنين بغلاسه
"
83	"- ماليش دعوه انا عايزه لفه تانى في الشقه وانت شايلنى.
"
84	"رفع حاجبه بشقاوه
"
85	"- يابت وزنك تجل عن يوم الدخله.
"
86	"شهقت مخضوضه وهي بتضربه بقبضة ايدها على صدره
"
87	"- ياكدااب. والنعمه مااتخنت. دا انا ولا هدمه ضاجت عليا.
"
88	"ضحك بصوت عالى وهو بينزلها عالارض وكرر تانى عشان يغظها اكتر
"
89	"- لاه تختنتى وعلى شهر واحد. امال بعد سنه هايبجى وزنك كام؟
"
90	"وشها قلب اللوان وهي بتدب في الارض برجليها
"
91	"- والنعمه لو مابطلت يا عاصم لازعل بجد.
"
92	"ضيق عنيه وهو بيحاول يمسك ابتسامته
"
93	"- انتى زعلتى!
"
94	"حطت ايديها الاتنين على وسطها وهي رافعه دقنها لفوق.
"
95	"- ايوه زعلت. ياللا صالحنى.
"
96	"وقف زيها يقلدها.
"
97	"- وطبعاً عايزانى اشيلك تانى. عشان ترضى.
"
98	"هزت بدماغها وهي بتضحك. قام هو غمز لها بعينه وبصوت مرح
"
99	"- حاضر يا بدور هاصالحك. واشيلك. وادلعك كمان. بس بعدين عشان انا دلوك مش فاضى.
"
100	"قالها الاخيره وهو بيمشى بسرعه من قدامها. ندهت عليه وهي مصدومه
"
101	"- رايح فين وسايبنى يا عاصم؟!
"
102	"عاصم وهو بيبلبس الجلابيه بسرعه.
"
103	"- رايح لواد عمى. ولا انتى نسيتى ان النهارده خطوبة حربى.
"
104	"- يانهار اسود. دا انا كمان اتأخرت على نيره.
"
105	"قالتها وهي بتجرى تلبس هي كمان.
"
106	"- جوم ياعريس. اصحى ياغالى. الضهر ادن من زمان
"
107	"حربى وهو بيفتح في عيونه بصعوبه. على صوت والدته
"
108	"- عايزه ايه يامًا؟ سيبينى انام.
"
109	"هديه وهي بتهزو بخفه
"
110	"- ياولدى اصحى. عيال عمامك من الصبح بيسألوا عليك.
"
111	"حربى وهو ببشد في الغطا عليه
"
112	"- طب سيبنى انام شويه تانى. انا تعبان.
"
113	"- ياولدى بجولك الضهر ادن من زمان. مش هاتشوف عروستك عايزه ايه ولا توديها الكوافير؟
"
114	"قالتها وهي بتسحب منه الغطا. وهو انتبه لكلام والدته فقام بجزعه يفرك في وشه ويصحصح في نفسه.
"
115	"- هي الساعه كام دلوك يامًا؟
"
116	"رقعت زغروطه الاول خضته وبعدين ردت.
"
117	"- يا الف مبروك ياحبيب امك. ربنا يتم فرحتك على خير. انا توى سامعه من ابوك ان الساعه دلوك 2.
"
118	"نظر لها مخضوض بعد ما فاق من الزغروطه العاليه وجوابها عن الساعه.
"
119	"- الساعه 2 الضهر يامًا! توك مافاكره تصحينى.
"
120	"ردت بسرعه
"
121	"- ياولدى ما انت اللى نايم 6 الصبح بعد جعدت الليل كله تسقى الزرعه.
"
122	"هز راسه بيأس
"
123	"- طب روحى يامًا. حضرليلى لقمه اكلها. على ما اتصل ب نيره اشوفها.
"
124	"- ماشى ياولدى. اتصل وسلملى عليها.
"
125	"قالتها وهي خارجه بسرعه. وهو هز بدماغه يراضيها.
"
126	"وعند نيره اللى كانت قاعده على اعصابها. بتحرق في دمها. وماصدقت سمعت صوت بدور عشان تخرج لها من اؤضتها وتكلمها بعصبيه.
"
127	"- اهلاً بالست الهانم اللى توها ما افتكرت انى صاحبتها. وبت عمها.
"
128	"- خبر ايه يابت؟ ماتسلمى الاول على بت عمك؟!
"
129	"قالتها راضيه اللى كانت لسه ماسكه في ايد بدور وبتسلم عليها.
"
130	"نيره نفخت وماردتش. فاتدخلت زهره اللى كانت بتأكل بنتها.
"
131	"- معلش يا بدور. ماتخديش عليها.
"
132	"نيره بعصبيه
"
133	"- ماتخدش عليا ليه ان شاء الله؟ مجنونه انا ولا مجنونه!
"
134	"راضيه وهي بتشوح في ايديها
"
135	"- لا دا انتى مخك راح منك خالص.
"
136	"نيره بصرخه.
"
137	"- وانتى كمان يامًا. دا انتوا فعلاً هاتجنونى.
"
138	"كلهم اتخضوا من نبرتها فقربت منها بدور تشاور لها بأيدها
"
139	"- براحه يا نيره. هدى اعصابك.
"
140	"- يوووووه
"
141	"قالتها نيره وهى بتنفض ايدها وتسيبهم وتمشى على اؤضتها. جريت وراها بدور تشوفها. وبعد ما دخلت وقفلت الباب سألتها بهدوء.
"
142	"- احنا خلاص بجينا لوحدنا. ممكن بجى اسألك مالك؟
"
143	"اللتفتت لها نيره اللى قعدت على طرف السرير وهي بتتنفس بصوت عالى.
"
144	"- مضايجه يا بدور. عشان واد عمك اللى معبرنيش من الصبح و برن عليه مابيردش. وانتى صاحبتى. اللى اجلت الخطوبه لبعد مايخلص شهر العسل بتاعك. جايانى على اخر لحظه.
"
145	"باسة فوق دماغها قبل ماتقعد
"
146	"- حقك عليا يا صاحبتى. رغم انى ماجيتش على اخر لحظه. وان كان على حربى فالغايب حجته معاه.
"
147	"وانتى هدى شويه. دا يوم خطوبتك يابت.
"
148	"قالت الاخيره وهي بتضحك وتهزها بخفه. خلت نيره تبتسم بصعوبه. وفجأه الفون رن بنمرته.
"
149	"نيره وعينيها مبرقه
"
150	"- شايفه. الباشا تو ما افتكر يعبرنى!
"
151	"بدور وهي مخضوضه من شكلها
"
152	"- براحه بابت عمى. اسمعى منه الاول.
"
153	"نيره وهي بتتنفس بسرعه وبكل عصبيه فتحت الفون
"
154	"- الوو، ايوه يا حربى باشا. توك ما افتكرت!
"
1	"كلنا فينا الخير والشر، وزى ما ربنا وزع لنا ارزاقنا كمان جعل لنا عقل نفكر بيه ونميز بين الكويس والوحش، واحنا اللى بنختار الطريق اللى نمشى فيه بأرادتنا، ان كان خير او شر، لكن تظل نفوسنا ضعيفة قدام الإغراءات اللى بتقابلنا.
"
2	"نزلت نجلاء من الدور الثاني لقت والدتها و ياسين وولادها التلاته بيفطروا عالسفره.
"
3	"- صباح الخير يا عليكم. انتو بيتفطروا!
"
4	"نورا بهزار
"
5	"- لا بنلعب ههههه.
"
6	"كشرت لها نجلاء وهي بتتقدم وتقعد على كرسى جمبهم
"
7	"- ياختى خفه. فيشتك عايمه انتى عالصبح.
"
8	"ضحكوا كلهم حتى ياسين. فخبطها وائل على جبهتها بخفه.
"
9	"- مش تحترمى والدتك بابنت انتى.
"
10	"صرخت التانيه
"
11	"- اه. لم نفسك ياوائل
"
12	"رد التانى عليها بضحك.
"
13	"- وان مااحترمتش هاتعمليلى ايه بقى.
"
14	"زعق ياسين بصوت عالى
"
15	"- يووه ياولاد، اعملوا احترام للوكل جدامكم.
"
16	"صباح كمان
"
17	"- على رايك يابوى. ما ينفعش كده تناجروا في بعض. حتى عالوكل.
"
18	"مصمصت نجلاء بشفايفها وهي سانده بايدها عالطرابيزه.
"
19	"- خلف تكسف. جاتكوا نيله انتوا الاتنين.
"
20	"رد الولد الصغير ميدو
"
21	"- بس انا مؤدب ياماما عشان باكل وانا ساكت.
"
22	"- طبعاً ياروح ماما انت.
"
23	"قالتها نجلاء وهي بتضحكله وبتلعب في شعره
"
24	"فكلمتها والدتها
"
25	"- سيبى يابتى شعر والدك وافطرى. مش وجت دلع دلوك.
"
26	"اللتفت لها نجلاء تجاوبها
"
27	"- ما انا فطرت ياماما الصبح بدرى مع سامح قبل مايخرج.
"
28	"وائل مندهش.
"
29	"- بابا بدرى طب ليه؟ هو لحق يرتاح من السفر.
"
30	"صباح
"
31	"- صح يابتى. دا انا مرضيتش انده عليكى واصحكيى عشان خاطره هو.
"
32	"ياسين وهو مستغرب
"
33	"- طب مجالكيش رايح فين؟
"
34	"مطت شفايفها قبل ماتتكلم
"
35	"- قالى انه هايقابل واحد من اصحابه.
"
36	"عقد ياسين حواجبه بدهشه اكبر.
"
37	"- اصحاب مين؟ هو جوزك ليه اصحاب اساساً في البلد اللى سيبها بجالوا سنين طويله!
"
38	"نورا بسعاده.
"
39	"- يمكن ليه ياجدى وانت ماتعرفوش. اهم انه هايخلينا نقعد في البلد كام يوم تانى. دا انا فرحانه اوى!
"
1	"صوت المنبه المزعج. جعلها تصحى وتفوق من نومتها غصب. اتعدلت في فرشتها بتأفف تطفيه وتخلص من زنه. فانتبهت لنفسها وهي نايمة على السرير وحدها. تمتمت بتوهان: - هو امتى صحي ده؟ ولا هو مانمش جمبي اساساً؟
"
2	"اتعدلت ترفع نفسها وتنزل من على السرير. خرجت من غرفتها تدور عليه. وجدته في غرفة المكتب. واقف قدام الشباك ومج القهوة في ايده. بينظر بعيونه للشارع المزدحم بالعربيات والناس اللى رايحة جاية فيه على شغلها ومصالحها.
"
3	"- هو انت امتى صحيت بالظبط؟ ولا انت منمتش جمبى اساساً؟
"
4	"اللتفت يرد عليها بملامح مش مقروءة نهائى: - كويس انك صحيتي يادكتورة. البسي يالا ولا افطري الاول عشان اوصلك على جامعتك.
"
5	"قدمت بخطواتها لداخل الغرفة تسأله باندهاش: - هو انت لسة زعلان مني يامدحت؟ دا انت مجاوبتش على سؤالي حتى.
"
6	"رفع المج يشرب منه بهدوء قبل مايجاوب بنفس الهدوء: - يهمك جوي تعرفي انا كنت نايم فين يعني؟
"
7	"عيونها لمعت وصوتها طلع بحزن: على فكرة يا مدحت. انا ممكن استحمل اي حاجة منك، إلا جفاك او بعدك عني.
"
8	"نفخ بضيق واستغفر في سره لما شاف ضعفها. كان هاين عليه ياخدها في حضنه زي كل مرة اتخانقوا فيها مع بعض. لكن الغضب جوا قلبه مكنه ان يجمح رغبته. ولكنه رد وهو بيخفف حدة لهجته معاها.
"
9	"- انا جيت اساساً وش الصبح. خطفت ساعتين نوم على الكنبة هنا. عشان لو نمت عالسرير عندك مكنتش هاقدر اصحى قبل الضهر.
"
10	"مسحت دمعتها بسرعة وقربت منه تمسك ايديه و تقول بحنان: - بس انت كده بتضر بصحتك. جسمك لازم يرتاح وياخد كفايته من النوم. ولا انت مش دكتور وعارف بكل كلامي ده؟
"
11	"من مستوى طوله كان بينظر لها بشوق جارف. بيلتهم تفاصيلها وكل لمحة خارجة منها. وهي بتكلمه عن صحته وتترجاه بالاهتمام. اتحمحم يجلى ريقه قبل ما يقول بتماسك زائف: - بعدين. بعدين هاهتم بنفسي وانام كويس. بس اخلص الاول من شوية مواضيع كده شغلاني. استعجلي انتي على لبسك وفطارك. عشان اللحج اوصلك على جامعتك معايا.
"
12	"- موضيع ايه دي اللى شغالاك جوى كده؟
"
13	"- ياستي ماتشغليش بالك. اهتمي بس انتي بدراستك كويس. وياللا بجى عشان مانتأخرش.
"
14	"هزت بدماغها تراضيه وعيونها فيها الف سؤال. قبل ما تخرج وتنفذ طلبه. ضرب بقبضته على حافة المكتب بغيظ. ينفس عن غضبه والحريق اللى جواه.
"
15	"كانت بتسرح في شعرها قدام المراية. لما اقتحم معتصم عليها الغرفة بيهتف عليها بغضب: - حد قالك تعزمي ابوكى وامك على بيتي من غير اذنى ياست هانم انتي؟
"
16	"اللتفت ترد عليه مستغربة: - ومين قالك بقى ان عزمتهم؟ دى بس ماما اللى قولتلها على عزومة النهاردة. وبابا قالي هاجيبها تساعدك. هما وصلوا؟
"
17	"قرب منها وهو بنفخ دخان من الغيظ: - اه ياختي وصلوا وطبوا عليا زي القدر المستعجل. وانا قاعد في الجنينة وبوجه جبيصي. على اللى الترتيبات اللى هانعملها النهاردة بالليل.
"
18	"- طب كويس اروح اسلم عليهم بقى.
"
19	"شدها من دراعها قبل ماتتخطاه وهو بيجز على اسنانه: - هو انتي غبية وكمان مابتحسيش؟ ماتخلى عندك دم وقدرى الراجل اللى بيكلمك.
"
20	"قالت بألم: - اه. سيب دراعى يابني ادم انت؟ هو ايه اللى حصل بالظبط عشان دا كله؟
"
21	"ضغط بغيظ اكبر: - اللى حصل اني ماكنتش عايز ابوكي يحضر وسطينا انا والراجل الكبارة ده. بغلاسته ودمه التجيل. دا انا متحمله بالعافية. اجبر الراجل كمان يتحمله معايا ليه؟
"
22	"ردت وهو بتحاول تفلت ايدها: - يااخى ماانا بقولك ماعزمتوش. انا بس قولت لماما عشان تساعدنى وهو اتطوع من نفسه يجيبها.
"
23	"زعق بصوت مكتوم: - ايوه يعني تساعدك في ايه؟ اذا كنت انا جايب الاكل جاهز من افخم المطاعم في المحافظة. عشان عارفك خايبة وماتعرفيش تطبخي. يبقى لازمتكم في ايه انتوا الاتنين. غير في الترتيب ودى حاجة اعملها لوحدى.
"
24	"- خلاص يامعتصم مشيهم.
"
25	"سابها فجاة وهو بيقول بغيظ: - وامشيهم ليه يانورا؟ هما مش وصلوا عشان يساعدوا. يبقى خلي امك بجى تعمل اصناف حلويات زينة نحلى بيها وساعدى انتي معاها. عشان عايز السفرة النهاردة تشرف على حق. وابوكى هالقيلوا شغلانة من تحت الارض عشان يساعدك برضك. وخليه يتحمل بقى.
"
26	"خرج وسابها تدلك في دراعها وتمتم مع نفسها: - جاتك ضربة في ايدك ياشيخ. قال خير تعمل شر تلقى.
"
27	"ماانا قولتلك يانهال. الموضوع هايكبر وجوزك الدكتور هايزعل. بس انتي ماسمعتيش كلامي.
"
28	"-...
"
29	"- شاف الصور كلها وجالك انهم صدق. يعنى حتى ماريحيكيش بأي تبرير.
"
30	"-...
"
31	"- هه. ما يبجاش الدكتور مدحت واض عمى. لو ماعملش كده.
"
32	"-...
"
33	"- حقه يانهال ماتزعليش منه. انتي عارفة جوزك كويس. طبعه صعب وعنَدي. مش هايسكت غير لما يعرف.
"
34	"-...
"
35	"- لدرجادى انتي خايفة عليه يانهال؟ خلاص ياحبيبتى انتى قربي منه اليومين دول. وان شاء الله يكون خير.
"
36	"-...
"
37	"- ماشي ياحبيبتى. سلام وشوفي محاضرتك انتي.
"
38	"نهت بدور المكالمة مع اختها. وسرحت شوية. قبل ما ترفع راسها. للى واقف قصادها على باب غرفة الجلوس. اللى قاعدة فيها.
"
39	"- انت من امتى واجف هنا على الباب ياعاصم؟
"
40	"جاوبها ببساطة وهو بيقرب يقعد جمبها: - تقريباً سمعت معظم المكالمة وانتي مندمجة في الحديث مع اختك المجنونة. قوليلها تريح نفسها وتهدى الفكر عندها شوية. واض عمك ماعندوش اى نية يبص لواحدة غيرها.
"
41	"سالته بتوجس: - طيب ولما هو كده صح زي انت مابتقول. مش راضى يريحها ليه ويطمن جلبها دي زعلانة جوي عاصم؟
"
42	"- مش لما تريحه هي الاول وتقول على اللى نفخ في ودنها بالكلام العفش ده من الاول. ولا انتي كمان مش عارفة؟
"
43	"تنحت وسكتت قدامه. وهو نظر لها لحظات قبل ما ينهض عن الكنبة جمبها وهو بيقول: - براحتكم. بس واض عمك مش هايسكت غير لما يعرف.
"
44	"ندهت عليه قبل ما يخرج ويسيبها: - طب انت رايح فين دلوك.
"
45	"- انا رايح عند جدك اشوفه. بقالي فترة ماشوفتوش.
"
46	"جالس على مقعد كبير من الخشب. مريح ضهره ومكتف ايديه. فارد رجليه الاتنين للأمام وساند براسه على حرف المقعد، مغمض عيونه ومستسلم لنسمة الهوا اللى بتلامس اوراق الشجر وتداعب وجهه. علٌه يريح عقله ولو ثواني عن التفكير. ولا الاجهاد اللى بقى مسيطر على جسده بشكل رهيب. لاهو عارف يزعل منها عشان ادت فرصة للشيطان للدخول مابينهم ولا هو قادر يديها الحق ان دا رد فعل طبيعى منها. لما تشوف بعيونها صور زى دى مع كلام الرسايل المسمومة ناحيته. بس هي هاتعرف باللى جواه ولا تعرف باللى تاعبه ازاي؟ عشان يلوم عليها!
"
47	"اتعدل في قعدته مع سماعه لصوت الفون. يرد عليها رقمها بنغمة مميزة لها وحدها.
"
48	"- الوو، ايوة يانهال.
"
49	"وصله صوتها بتردد: - انا كنت عايزة اقولك اني خلصت محاضراتي يامدحت. اروح مع اصحابي ولا هاتيجي...
"
50	"بابتسامة باهتة رد عليها: - اجي ايه يانهال؟ انتي مكسوفة ماتقولى تعالى وصلني او روحني؟ لا اطمني ياحبيبتى. احنا لسة ماوصلناش للمرحلة دي من الجفا ولا البعد.
"
51	"قالت بحزن: - يامدحت ماتقولش كده. انا مقصدتش خالص على فكرة.
"
52	"- ولو تقصدي حتى يانهال؟ استنينى عندك هاغير يونيفورم المستشفى وهاجيلك حالاً.
"
53	"لما ماسمعش ردها ولا اي كلمة تانية. نهى المكالمة بالسلام. وبعدها نهض عن مقعده بالعافية وهو بيجر في رجله من التعب. ومن ناحية تانية من الخلف. كان في واحد مبسوط قوى بسماعه للمكالمة. بما تحمله من معنى لنجاح اللى بيعمله ويخططله!
"
54	"عاصم كان جالس مع الحج ياسين في مكانهم المعتاد تحت شجرة العنب. لما دخل عليهم حربي فجأة وهو بيهتف على جده: - شوفت ياجد. الراجل الباطل عمل ايه؟
"
55	"سأله عاصم وهو مخضوض: - راجل مين الباطل ياحربى؟ واللى مخليك متعصب كده؟
"
56	"جاوب رائف واللى كان واصل خلف حربى: - سراج فتوح ياعاصم. نائب الدايرة المحترم واللى واكلها والعة هو وبدنته كلها.
"
57	"ردد خلفه ياسين: - مالوا سراج فتوح ياواض؟ عمل ايه تاني؟
"
58	"قال حربى بعصبية: - زي ما اتوقعنا ياجدي. ظبط اموره في الحكومة وسرق ارض الغلبان زاهر. المسكين راح النهاردة يسأل في المجلس على إجراءات التمليك وصلت لفين؟ لقى الورق بتاعه اختفى نهائى ومالوش وجود ولا اكنه قدم في الحكومة من الأساس.
"
59	"قال ياسين باندهاش: - وه. كيف دا يابوي؟ هي الحاجات تحصل كيف كمان في ورق الحكومة؟
"
60	"قال رائف بتأكيد: - تحصل ياجدي. لما يبقى في موظف فاسد وواصل في الجهاز الحكومي. يعمل كده واكتر من كده كمان.
"
61	"رداً على كلامهم قال عاصم: - بس دا مش يبقى موظف فاسد. دا يبقى موظف فاجر. اللى يقدر يعمل كده.
"
62	"- هو كده فعلا ياعاصم. موظف فاجر ومعاه اللى دفعله بالالفات عشان ياكل تعب واحد غلبان زي زاهر. بس والنعمة انا ماهاسكت على حقي ولا حق زاهر.
"
63	"- طب وانت مالك ياحربي بارض زاهر ولا حقه؟
"
64	"- مالي ان انا كمان مشترك فيها ياعاصم. ولا انت ماتعرفش ان الارض اللى أجرتها في الجبل وزرعتها تبقى من زاهر. او هي نفسها الارض اللى بنتكلم عليها؟
"
65	"- لا ياحربى. والنعمة مااعرف. طب وبعدين انتوا هاتعملوا ايه دلوك؟
"
66	"حربى بقوة: - طبعاً مش هانسكت على الباطل ولا على اي حد ياكل حقنا.
"
67	"رائف كمان: - وانا معاكم ياحربى ويدي في يدكم.
"
68	"- براحة انتوا الاتنين. الحاجات دي مالهاش الغشم. عايزين توقفوا وتراعوا حقكم. يبقى بالعقل والحكمة. فاهمينى ولا لاه.
"
69	"- عقل ايه بس ياجدى؟ بقولك ارضى اللى تعبت فيها وسهرت الليل في رويها في عز البرد والعرضة للخطر من الديابة، بعد مازهرت جدامي وخيرها قرب. يجي واحد عايز ياخدها مني غصب وافترا. يبقى فين العقل؟
"
70	"عاصم برزانة: - اسمع كلام جدك ياحربى. اكيد في حل. بلاش تتغاشم عشان ماتضرش نفسك.
"
71	"- يووه. انت كمان بتقولي اتغاشم. انا سايبهالكم وماشى. ماحدش حاسس بالنار اللى في قلبي.
"
72	"هتف ياسين على رائف: - خليك معاه ياولدى وعقله. ماتسيبهوش لوحده ليعمل حاجة غلط.
"
73	"- حاضر ياجدى.
"
74	"قالها وهو بينهض ويمشي بسرعة خلف ابن عمه. ضرب ياسين كف على كف وهو بيقول: - لا حول ولا قوه الا بالله. ربنا يعديها على خير ويجيبها سلامات.
"
75	"وعند معتصم وبعد الراجل ما اكل مالذ وطاب من افخم مطعم في المحافظة. كان بياكل في الحلويات اللى في الطبق اللى قصاده بشراهة ودون وعي: - اممم. طعم الحلويات حاجة تهبل يامعتصم.
"
76	"قال معتصم بسعادة: - بالهنا والشفا ياسراج بيه. تحب احطلك طبق تانى.
"
77	"- هات يامعتصم هات. انا بحب الحلويات قوي. خصوصاً لما تبقى بالطعامة دي. هو انت اشتريتها من فين؟
"
78	"سامح بسرعة وصوت عالي واكنه تلميذ وماصدق يلاقي اجابة يقولها عشان يلفت نظر المستر: - دي صناعة بيتى مش محلات ياسعادة الباشا. حكم انا مراتي ست بيت بريموا واحلى حاحة تعملها الحلويات.
"
79	"نظرله الراجل واكنه اول مرة ياخد باله منه. على الرغم انه كان موجود معاه من اول القعدة وعلى نفس السفرة كمان وهما بياكلوا من دقايق: - مراتك! هو انت مين بصحيح؟
"
80	"- انا سامح حما معتصم ومراتى بقى هي اللى عملت الحلويات دى.
"
81	"حرك دماغه وهو بيمسح بكفه على شعر راسه: - ااااه. افتكرتك. انت اللى عرفتني بنفسك اول مادخلت. تشرفنا يااستاذ سامح.
"
82	"- الشرف لينا ياسراج بيه. دا النهارده يوم عيد عندنا بجد.
"
83	"تجاهلوا الراجل واللتفت لمعتصم. وكملوا حديثهم مع بعض.
"
84	"- احنا خلاص يامعتصم. كلها كام يوم وهاندخل في الجد ونعمل مشروعنا. عملت حسابك في الفلوس؟
"
85	"معتصم وعيونه على سامح اللى مطرطق ودانه: - ماتقوم ياعم سامح. هاتلنا صنيه بسبوسة تانية من المطبخ بدل اللى هاتخلص دي.
"
86	"رد عليه بتناحة: - واجيب انا ليه وجبيصى موجود. ماتنده عليه خليه يجيب الصنية.
"
87	"عض على شفته وهو بيتلفت للراجل ولكنه غير الكلام: - بس انت ماقوتليش برضك ياسراج بيه. هاتعمل ايه مع اللى اسمه زاهر ده بعد ماخدت ارضه وضاميتها لزمامك؟
"
88	"بابتسامة شيطانية: - ولا حاجة ياسيدى. الارض كانت بتاعتي من الاول. بس انا كنت تاركها مع الزمن. ودلوقتي بقى جه الوقت اللى استغلها في مشروع يفيد البلد ويرفع شانها. غلطان انا بقى كده؟
"
89	"- هههههه لا طبعاً ياباشا. دا انت السلطة نفسها. في حد يعادي السلطة؟
"
90	"- ههه بالظبط كده. برافوا عليك يامعتصم. بتفهم بسرعة. المهم بقى عملتلي ايه في الارض القبلية. فضيت البيوت الباقية فيها من سكانها؟
"
91	"معتصم وشه اتخطف لما لاحظ وش سامح اللى فهمها لوحده: - ارض قبلية مين؟ هو انت تقصد بيت ابويا والبيوت المهجورة حواليه؟
"
92	"رد عليه معتصم بحزم: - احنا بنشتريها من الناس بفلوس. ولا انت نسيت انك واخد تمن البيت مضاعف.
"
93	"سامح بصدمة: - تمن ايه اللى مضاعف؟ انت خدت البيت بنص التمن واكنك بتجبي عليا. بعد البيت مابقى خرابة بفعل الحفر والردم فيه.
"
94	"اتدخل الراجل بأسلوب التعالب: - ايه ياعم سامح؟ انت مش بتقول ان انت حمى معتصم. يعني كل اللى الخير اللى هايهل عليه هايبقى في عبك وعب بنتك. ثم ماتنساش انك هاينوبك من الحب جانب انت كمان. لما تبقى تبعنا.
"
95	"هز دماغه سامح وهو بيحاول يقنع نفسه. استغل الراجل حيرته: - ممكن بقى ياباشا تنده الست مراتك. عشان اشكرها بنفسي قبل ماامشي. على شوية الحلويات دى اللى كنت هاكل صوابعى وراها.
"
96	"نهض من مكانه كالمغيب ينفذ الامر. وبمجرد ماخرج. اللتفت الراجل لمعتصم: - اديني طرقته قولي بقى. جهزت الفلوس.
"
97	"- جهزت ياباشا. وتحت امرك في اي وقت
"
98	"يعني امك مش موجودة؟ هي لحقت تغور وتمشى امتى؟
"
99	"ردت عليه نورا وهي بترتب في مطبخها بضيق: - حرام عليك يابابا. دي طلع عينها معايا النهاردة. وماصدقت تفضى شوية عشان تزور جدى ياسين وجدتي صباح.
"
100	"- حبكت يعني تطلع دلوقتى. بعد ماالراجل طلب انه يقابلها عشان يشكرها بنفسه على صنع ايديها. والنعمة لاسود عشيتها.
"
101	"قالها وهو بيمسك الفون عشان يتصل بيها: قالت نورا بدهشة: - يشكرها على صنع ايديها! ليه بقى؟ ماكان يكفى انه يبلغها على لسانك انت وخلاص.
"
102	"ترك الفون يسألها بتوجس: - تقصدي يانورا؟
"
103	"ابتسمت بسخرية تقول: - اقصد ان الباشا بتاعك. مش مستنى يشكر زوجتك. لانه خارج وماشي على طول اهو.
"
104	"نظر لناحية مابتشاور بايدها من باب المطبخ. عيونه وسعت على اَخرها وهو شايف سراج ومعاه معتصم. خارجين على ناحية الباب وماشين من غير مايعبروه: - ياولاد الذين.
"
105	"وخارج البيت وامام عربيته بالظبط. اتفاجأ سراج ومعاه معتصم. باللى واقفين قدامهم بشموخ وتحفز وكل واحد فيهم ماسك نبوت كبير ومريح كف ايديه عليه: معتصم بلهجة شديدة: - انتوا واقفين عندى وفي منطقتى وجمب بيتى بتعملوا ايه؟
"
106	"- احنا مش جايلنك انت يا، معتصم، احنا جاين للبيه اللى واقف جمبك.
"
107	"سراج بابتسامة مرتابه: - وانتوا مين بقى ياشباب؟ يشرفني طبعاً اتعرف بيكم وافرح بشباب بلدى.
"
108	"- ههههه. تفرح بشباب بلدك؟ طب انا ابجى رائف ابن عبد الحميد حفيد الحج ياسين.
"
109	"- وانا حربى ابن محسن حفيد الحج ياسين. واللى عايز تاكل حجى في ارض زاهر. اللى ضميتها لحيازتك. بالبهتان والزور.
"
1	"لما الطمع يعمى عنينا عن الصح ويخلينا نتجاوز الاصول والاعراف، أكيد احنا بنلاقى مبرر لكل خطأ نرتكبه بمزاجنا.
"
2	"- بتجول مين؟
"
3	"السؤال خرج من سالم وهو بينهض مفزوع من مكانه وكأن لسعته عقربة، فكان الرد من سامح بمنتهى البرود: - بقولك معتصم ابن العمده هاشم اكيد انت تعرفه.
"
4	"شاور سالم بأبهامه للخلف يقول: - اللى كااان العمدة، وحكاية ان اعرفه دى مفروغ منها. المهم انت عرفته كويس وعرفت تاريخه معانا جبل ما تيجى تكلمنا بجلب مليان وتجول انك هاتجوزا بتك؟
"
5	"- قصدك يعنى عشان كان خاطب بنت راجح قبل ما تسيبوه وتتجوز ابنك؟
"
6	"قالها باستفزاز اثار راجح المعروف بهدوئه فرد عليه بصوت منفعل: - ماتنجى الفاظك ياعم انت. وراعى ان انت بتتكلم على بتى. اللى هي اتجوزت واض عمها مش حد غريب عليها.
"
7	"سامح بأسلوب تهكمى: - الله الله ياسى راجح يعنى انت دلوقتى بتلقح على بنتى انا عشان هاجوزها معتصم؟ وفيها ايه بقى ان كنت هاجوزها من ابن بلدها ولا انتوا بتحللوا لنفسكم وبس؟
"
8	"سالم من غيظه خبط كف بكف بعصبية لدرجة خلت الصوت يطلع واكنه صوت ضربة قلم. وقبل ما يتكلم سبقه ياسين اللى كان بيحاول يمسك اعصابه من اول القعده: - ابن بلدها! هو انت من امتى عرفت بلدك يا سامح عشان تتمحك فيها دلوك؟ هو ايه اللى حصل بالظبط وخلاك تغير رايك؟
"
9	"اتبرجل الاول لكن ماحبش يبين فثار عليهم بصوت عالى: - هو في ايه ياجدعان؟ بنتى وجالها اللى يطلب ايدها منى ويدخل البيت من بابه. اوقف ان حالها بقى عشان الولد كان خاطب بنتكم وماحصلش نصيب.
"
10	"سالم وهو بيمد برقبته ناحيته: - يعنى انت كل اللى عارفه موضوع خطوبته ب بدور ومعارفش تاريخه هو وعيلته معانا. طب افتكر ان ابوه وامه محبوسين دا غير قضيته مع ولدى اللى اتحبس هو كمان بسببها.
"
11	"رفع كفه قصاده يتكلم بلهجة مصطنعه: - عفا الله عما سلف ياعم الحج. وانا الراجل ماشوفتش منه حاجه وحشه عشان أوقف حال بنتى وارفضه.
"
12	"راجح بعدم تصديق: - ياسلام! دا ايه العجل ده اللى هب عليك كده فجأة؟ ماتجيب من الاَخر ياسامح وجول ان الواض زغلل عنيك بفلوسه اللى ماحد عارفلها عدد.
"
13	"رد عليه باستفزاز اكتر من اللى سبقه: - بالظبط، زيك انت ياحبيبى لما رضيت بيه لبنتك. هو مكانش برضوا عشان فلوسه الكتيره دى؟
"
14	"قالها سامح بوقاحة فاجأت راجح اللى اتصدم ولجمت ياسين عن الدفاع عنه. لما زعق فيه سالم بصوت عالى: - اسمع ياراجل انت. انت زودتها جوى وحق الضيافة بس اللى مانعنا عن الرد عليك بالى تستاهلوا. بس مدام وصلت لكده. يبجى لو هاتنفذ كلامك وهاتجوز بتك من معتصم يبجى برا بيتنا
"
15	"برق سامح بعنيه وهو بينظر ل ياسين اللى كان بيتنفس بعمق وماقدرش يراجع كلام ابنه في تحمل حاجة اكبر من طاقته.
"
16	"صرخ بدراما وهو بيمشى بخطواته: - ماشى ياعم ياسين ماشى يا راجح ماشى ليكم كلكم. بقى بتطرودنى من بيتكم. هو دا حق الضيافة عندكم. ادينى سايبهالكم محضرة عشان اريحكم خالص. ياناس باينة مناظر بس قدام الناس.
"
17	"راجح وهو بينظر في اثره لما مشى: - كنت صبرت عليه يا سالم. دا كده هياخد البت ومايجبهاش تانى لامها واحنا مصدقنا.
"
18	"سالم باصرار: - راجل جليل ادب وزدودها معانا. ودا اقل رد على جلة حياه وبجاحته اللى في حياتى وعمره كله ماشوفت زيها.
"
19	"ياسين وهو بينزل على كنبته بتعب: - انا جلبى مش مطمن. وحاسس في حاجة ورا اصراره الشديد في الموضوع ده. ربنا يسترها بجى ويعديها على خير
"
20	"وقبل مايرد عليه واحد فيهم اللتفتوا التلاتة على صوت ياسين الصغير اللى كان بينده على والده. اللحج يابوى بدور اختى خدتها اسعاف الوحدة.
"
21	"راجح وهو بيتقدم بخطواته السريعة لداخل الوحدة الصحية للبلد لمح عاصم وهو واقف بتجهم جمب اوضة الكشف ومكتف ايديه الاتنين. اتقدم عليه وبحركة مفاجئة مسكه من ياقة جلابيته يصرخ فيه: - عملت في بتى ايه يا عاصم؟ والله لو جراتلها أى حاجة لا هاراعى جرابة ولا صلة دم، رد عليه ساكت ليه ياواض سالم؟
"
22	"قال الاَخيرة بصوت اعلى في الصريخ و عاصم كالعبة في ايده بيحركها يمين وشمال ودا مافيش رد فعل منه ولا كلمة ناطقها. بينظر بعيون ميتة وبس، سالم كان وصل ساعتها فشدوا من ايديه يبعده: - ماتصلى عالنبي يا راجح. ماسك في رجبة الواض هو انت شوفته ضربها ولا أذاها؟
"
23	"راجح وهو بينهر سالم شقيقه وبيزيح في ايديه: - ماانت عشان ولدك بتدافع عنه لكن لو كانت بتك اللى جاعدة جوا. مكنتش دافعت كده عنه؟
"
24	"ياسين اللى وصل اخيرا زعق فيه: - ما تهدى يا راجح وخلينا نعرف باللى جرى للبت الاول ونطمن عليها. بدال كلامك الواعر ده.
"
25	"راجح بصرخة الم: - يابوى ماتقوليش اهدى. انا من امبارح وانا قلبى واكلنى على بتى وانا معرفش ايه اللى حصل بينها وبين جوزها اللى هو واض عمها. ودلوك لما اسمع باللى حصلها عايزنى اكلمه عادى وانا معرفش اذاها كيف. لا بجى كله الا بناتى وانتو عارفينى زين. انا ماعنديش اعز منهم.
"
26	"قال الاخيره بنظرة تهديد ووعيد ل عاصم اللى واقف قصادهم بوجه شاحب وخالى من الحياة.
"
27	"ياسين بنظرة كلها حزن: - ربنا يستر ويجيب العواجب سليمة، يارب انت العالم جيبها سلامات يارب.
"
28	"سالم نظر لشقيقه بعتب: - الله يسامحك يا راجح يعنى بدور على كده مهياش بتى زى عاصم ماهو ولدى. معلش ياواض ابوى انا برضك مجدر زعلك على بتك. معلش.
"
29	"معداش كتير بعدها وخرجت الدكتورة. جريوا كلهم عليها يسألوا.
"
30	"عاصم بقلب ملهوف: - ايه اللى حصل يادكتورة. وبدور عاملة ايه؟
"
31	"الدكتورة بعملية: - مافيش حاجة ياجماعة اطمنوا. احنا لحقنا وقفنا النزيف. وهي دلوقتى كويسه والحمد لله.
"
32	"سالم.
"
33	"- طب والجنين يادكتورة: - اطمن ياحج هو الجنين كويس. بس للأسف هي هاتضطر تريح الاربع شهور الاولى وماتتحركش نهائى عشان الجنين يثبت. دا غير انها لازم تتابع باستمرار.
"
34	"راجح بصوت خفيض: - طب وهي في خطر على حياتها بعد كده تانى؟
"
35	"ربتت بخفه على كتفه: - ماتقلقش ياحج. هي اهم حاجة ليها دلوقتى ليها المراعية وتبعدوها عن الزعل. اه واهم حاجة الاكل والنبى. عن اذنكم بقى.
"
36	"بعد ما اطمنوا عليها من الدكتوره، عاصم كان اول واحد يدخل عليها. ركع على رجله جمبها بقلب ملتاع على حب عمره اللى راقدة بتعب ووشها شاحب بدرجة مخيفة. مغمضة عنيها والمحاليل متعلقة بايديها وهي مش حاسة بحبيبها اللى كان هايموت من الخوف عليها. ولولا كسوفه من دخول والدها وجدو ياسين لكان اخدها وعصرها عصر في حضنه.
"
37	"بتقول ايه يا سامح؟
"
38	"قالتها نجلاء بصرخة لجوزها الى بيزعق وبيرطم بكلام مش مفهوم. رد هو بصوته العالى وعينه على صباح: - بقولك لمى هدومك يابت الاصول. يامأصله اهلك طردوا جوزك. مستنيه ايه تانى لما يرموا هدومنا في الشارع.
"
39	"خبطت صباح على صدرها بجزع امام صدمة نجلاء وبنتها وقالت: - انت بتجول ايه؟ بجى انا ابويا طردك من بيتوا. عيب عليك ياولدى دا الحج ياسين عمره ما عملها مع حد غريب. يبجى هايعملها معاك انت!
"
40	"زعق بصوت اعلى.
"
41	"- هو مطلعتش منه العيبة بس ساب ابنه يوقلهالى بالفم المليان وسكت عن الغلط. يبقى انا كده اللم كرامتى اللى اتبعترت واخد مراتى وعيالى ماشى ياحماتى.
"
42	"نجلاء بصوت مبحوح: - خالى مين فيهم اللى طردك يا سامح؟ وايه اللى يخليه يعمل كده.
"
43	"باسلوب ساخر رد عليها: - هها انت لساكى عايزه تلاقيهم مبرر يام العيال. خالك سالم هو طردنى بنفسه ياختى. استريحتى بقى.
"
44	"نورا اتخشبت مكانها بعد ما سمعت الاسم ومخها بيدور في الف حكاية وهي مش عارفة السبب الحقيقى. فاقت من ظنونها على صرخة والدها في زوجته نجلاء
"
45	"وهو بيقول: - عليا الطلاق يا نجلاء لو مالميتى هدومك بسرعة دلوقتى انتى والعيال لتبقى حرمانة عليا واجيب واحدة غيرك اهلها يقدروا الراجل اللى قانى بنتهم.
"
46	"نجلاء بقهرة: - طب واحنا هانروح فين دلوقت؟ دا غير ان وائل ابنك مش موجود!
"
47	"رد عليها بجبروت: - مالكيش دعوة انتى تنفذى الكلام وخلاص وان كان على وائل فاانا هاعرف اتصرف واخليه يجيلنا بنفسه بعدين!
"
48	"خطواتها المسرعة داخل المستشفى لفتت نظر كل الناس اليها سواء كانوا مرضى او موظفين ودكاتره. بس هي مكانتش مهتمة. كل اللى كان في دماغها اختها بس بعد ما عرفت باللى حصلها لما اتصلت تطمن عليها وردت عليها نهلة الصغيرة وكالعادة حكيت كل حاجة بالتفصيل...
"
49	"وصلت للقسم بتاعه. وقبل ما توصل للمكتب وقفت بنت ممرضة تسألها: - يأنسة لو سمحتى؟
"
50	"التفتت لها البنت وعلى طول عرفتها: اهلاً يادكتورة نهال نورتى المستشفى.
"
51	"خطفت ابتسامة مغصوبة عشان ماتكسفش البنت: - تشكرى يا سامية على زوقك. ماتعرفيش الدكتور مدحت فين دلوقت؟
"
52	"- بتسألى عن الدكتور مدحت؟
"
53	"سمعتها من خلفها فاتفاجات ب يونس مبتسم بسماجة. استغفرت في سرها لكن ماحبتش تظهر على وشها فهزت بدماغها توافق من غير كلام. ابتسامته زادت اكتر: - عاملة ايه بقى يادكتورة في الدراسة؟ ماشية تمام ولا لاقية فيها صعوبة عشان الجواز.
"
54	"قاطعته بحده: - لو سمحت انا عندى ظرف مهم وعايزة مدحت ضرورى.
"
55	"اتقلبت ابتسامته لخبث وهو بيرد عليها: الدكتور مدحت في مكتبه بس للاسف هو مشغول اوى مع الدكتورة مها ربنا يعينهم.
"
56	"ومن غير استئذان مشت من قدامه فورا وعند باب المكتب. فتحته على طول من غير ماتخبط. الاتنين رفعوا راسهم مخضوضين. المنظر كان كالاَتى مدحت ماسك اشاعة مريض ورفعها في الهوا و مها مايلة عليه و بتناقش معاه. بس هي وشها اتقلب لما شافتها بالقرب دا منه بالإضافة لنظرة مها لما شافتها اللى غاظتها اكتر لكن مدحت كان واضح اوى من وشه انه انبسط في شوفتها لما رحب بيها: - نهال!، تعالى ياحبيبتى واقفة ليه؟
"
57	"مها سمعت الكلمة دى وانقلبت فردت بتناكة: - اهلاً يادكتورة شرفتي المستشفى، طيب عن اذنك بقى يا مدحت هاجيلك وقت تانى. ونبقى نكمل.
"
58	"نهال فضلت عيونها متبعاها وهي بتمشى بتناكة لحد اما خرجت. باغتها بمدحت لما باسها في خدها وهو بيضمها: - دا المفاجأه اللى تجنن دى؟ فرحت جوى بجيتك.
"
59	"زاحت هي ايديه بألية تسأله: - هي بتجولك نكمل بعدين، تقصد ايه بالظبط؟
"
60	"نظرلها مستغرب: - ايه يا حبيتى انتى ماخدتيش بالك ان احنا بتناقش على حالة مريض من الاشاعة اللى كنت ماسكها في ايدى ولا انتى بتغيري ياحلوه.
"
61	"قال الاَخيرة بابتسامة وتسليه هي ماستجابتش، ليها وردت بعصبية: - مش وجته كلامك ده يا مدحت. انا عايزه اروح البلد عشان اشوف اختى بدور عشان تعبانة جدا وخدتها اسعاف الوحدة. هاتروح معايا دلوك عالبلد ولا لأ.
"
62	"شاورلها بايديه: - طيب اتكلمي براحة شوية، أنا فهمت دلوك ان اختك تعبانه.
"
63	"تابعت نهال بصوت مخنوق: - ايوه تعبانة وانت لو مش فاضى دلوك على طول توديني البلد. اطلع انا احجزلى تذكرة واروح لوح...
"
64	"- نهال، ماتستفزنيش وادينى فرصة عشان ارد.
"
65	"قالها بمقاطعة وزعيق مع نظرة حادة منه رقت لما شاف انهيارها في البكا فضمها لصدره وهو بيطبطب عليها بحنان: - اهدى خلاص وماتجلاجيش. انا هاروح معاكى دلوك على طول بس اطمنى انتى وان شاء الله خير.
"
66	"بداخل غرفة الكشف. كانت دايماً بتتهرب بعنيها عنه وهو نفسه يكلمها على انفراد لكن وجود والدتها ووالدها بالإضافة ل ياسين اللى رايح جاى يتابع مع سالم حالتها ويطمنوا عليها. زودت اوى حالة الاحتقان المكبوت جواه وهو بيحاول يسيطر على اعصابه بصعوبة خصوصاً وهو شايف ردها على كل سؤال منه بكلمة او كلمتين بالعافية وماتزودش، نفخ بقوة وخرج من الاوضة يشم هوا شوية. وهو نفسه يلاقي حل. اللتفت بعينه على الطرقة اللى بتوصل لباب الوحدة. لقى حربى ومعاه نيرة داخلين مع بعض.
"
67	"وبعد ماوصلوا عنده حربى بصوت مشجع
"
68	"- ازيك ياواض عمى. حمد لله اللى جات على كده.
"
69	"هز بدماغه يجاوبه من غير كلام. فاتكلمت نيره كمان.
"
70	"- هي عاملة ايه دلوك؟ انا امى طامنتنى لما جات شافتها مع مرة عمى محسن.
"
71	"رد عليها بصعوبة: - هي زينة يابت عمى. بس الدكتورة امرت بالراحة التامة ليها. بس انا كنت هاتعرك معاها جوا و مسكت نفسى عنيها
"
72	"حربى وهو مستغرب: - وااه يا عاصم كيف كلامك ده؟ هاتتعرك معاها وهي في الحالة دى؟
"
73	"عاصم بتصميم في كلامه: - ايوه اتعرك مدام ابوها ماصدق ياخدها حجة ويقولى هاخليها تجعد الاربع شهور في بيتى عشان نراعيها وانا جوزها اختفيت عشان يقرروا بالنيابة عنى ولما اسالها ترد من غير نفس وتجول ايوه.
"
74	"نيرة وهي بتحاول تهدى: - معلش ياواض عمى ما انت عارفها زعلانة.
"
75	"فجأها بنظرة حاده يسألها: - وانتى عرفتى سبب زعلتها معايا؟
"
76	"وكأنها بتنفى تهمة عنها: - لا والله ياواض عمى. دى حتى اول مرة تخبى عنى حاجة وانا برضك مش زعلانة عشان دى حاجة تخصك معاها كمان.
"
77	"حربى بابتسامة ونظرة بمغزة ل نيرة: - يعنى انتى عارفة ان في حاجات ماينفعش تطلع بين الراجل ومرته. شاطرة يا نيره.
"
78	"هى بادلته الابتسامة بخجل. وعاصم شتم في سره بصوت واطى قبل مايزعق فيه بعصبية: - دا وجت محن يا حربى ماتلم نفسك يااخى بدل اكسرلك سنانك دى اللى بتضحك بيها.
"
79	"حربى وهو مخضوص: - مالك بس ياواض عمى؟ متعصبش نفسك جوى كده ولو عايز اى خدمة انا تحت امرك.
"
80	"الكلمة نفسها جابت الفكره في دماغه فمسكه من رقبته وهو بيكلم نيرة
"
81	"- خوشى جوا دلوك يا نيرة اطمنى على بدور واول بس ماتدخل الدكتورة وتسمحلها بالخروج ادينى رنة ماشى.
"
82	"هزت برأسها توافقه قبل ماتمشى وتطيع كلامه. اما حربى بقى فاتفاجأ بعاصم وهو بيجره من رقبته بقوة وهو بيقول: - وانت بجى تعالى معايا عشان تنفذ اللى هاجولك عليه بالظبط!
"
1	"اخدت نفس طويل قبل ما تتجرأ وتخبط على باب غرفة المكتب. وهي بتجهز نفسها عشان تواجه غضبه اللى اثارته هي بمكرها. ابتسمت بشقاوة وهي متخيلة منظره دلوقتى.
"
2	"سمعت صوته وهو بيأمرها بالدخول. بعد ماطوعتها ايديها اخيراً وخبطت، فتحت الباب بهدوء واتقدمت تدخل بخطوات محسوبة. رفعت عيونها تقابل عيونه. وجدته على نفس الصورة اللى كانت راسماها في خيالها. من قبل ماتدخل عنده. قاعد خلف مكتبه وهي مشبك ايديه الاتنين في بعض. وعيونه العميقة بتنظر لها بحدة كالعادة.
"
3	"بابتسامة مستترة قالت: - مساء الخير. عايزنى في حاجة يا مدحت؟
"
4	"فضل صامت للحظات على نفس وضعه. مع زيادة بس انه ضيق عيونه اكتر بتفكير.
"
5	"هزت بدماغها بتصنع عدم الفهم: - ايه مالك؟ ما بتردوش ليه؟
"
6	"دق قلبها بسرعة رهيبة وهي شايفاه بينهض من مكانه خلف المكتب. كنمر كسلان بيحوم حوالين فريسته. وهو مازال صامت ولا رد على سؤالها بكلمة. اصبح قدامها بالظبط بطوله المهيب. وهي في انتظار هجومه في اى ثانية. سألته بتوجس: - شكلك مايطمنش خالص. في حاجة صح؟
"
7	"ايده فجأة قبضت على معصم ايديها وهو بيدوس على اسنانه: - يعنى انتى عارفة وبتسهبلى كمان؟!
"
8	"- عارفة ايه بس؟ ايدى بتوجعنى يا مدحت. فهمنى براحة طيب.
"
9	"داس عليها بزيادة: - خليها توجعك اكتر كمان. يمكن تحسى ياباردة ياللى ماعندكيش دم.
"
10	"قالت بتهديد: - طب والنعمة لو ماسيبت ايدى دلوك، صوتى هايطلع بره المكتب. واتحمل انت بقى العواقب.
"
11	"قربها اكتر وانفاس الغضب طالعة منه بتلفح وجهها: - جربى انتى. عشان تشوفى النتايج على دماغك باذن الله يا نهال.
"
12	"سكتت المرة دى بعد ماحست ان وصل لاَخره في الغضب. قال هو: - الواض اللى كنتى بتتكلمى معاه ده اسمه ايه؟ وكنتوا بتتكلموا مع بعض في ايه بالظبط؟ عشان تتجاهليني انا وتندمجى معاه.
"
13	"ابتسمت بمرح رغم الالم اللى حساه في ايديها: - ما تظلمهوش يا مدحت. انا اللى سألتوا على حاجة كده في الشرح وهو كان بيجاوب بسلامة نية.
"
14	"صوته اصبح اعلى المرة دى وهو بيقول بتحذير: - وماسالتنيش انا ليه؟ وانا دكتورك وجوزك كمان. ولا عايزة تحرجى دمى و.
"
15	"قاطعته فجأة فضيعت تركيزه: - ما انت ماكنتش فاضيلى. وانت بتهزر وتضحك مع البنات اللى بيسألوك على حجات تافهة. وانت بتجاوب بصدر رحب. ومش واخد بالك منى.
"
16	"ايده ارتخت شوية وهو بيقول بصعوبة: - وافرضى بجاوب على اسئلة البنات ومعاهم الولاد. لو انتى فاكرة. مش دا دورى وانا الدكتور بتاعهم؟
"
17	"هزت دماغها تنفى وتقول ببساطة: - لا طبعاً دا مش دورك. انت اساساً جاى بدال الدكتور محفوظ. يعنى تعمل اللى عليك وتشرح المحاضرة وبس. مش تدى فرصة للبنات دول. وهما معجبين بالدكتور الصغير والوسيم. عشان يتسايروا معاك وياخدوا راحتهم.
"
18	"من غير مقدمات ساب ايدها فجأة. قعدت تدلك في معصم ايدها وهي بتتألم: - ياساتر عليك يا مدحت لما تتعصب. دا انت كده ممكن تكسر ايدى في لحظة غضب.
"
19	"- تستاهلى عشان تبطلي
"
20	"قالها فجأة بعد ما وضع ايده في جيوبه وهو بينظر لها بتقيم وكمل: - افهم من كده. ان انتى اللى غيرانة ودى حركة منك. عشان تستفزيني؟
"
21	"قالت ببرائة: - لا طبعا ازاى؟ هو انا تافهة لدرجادى. انا فعلاً كنت عايزة افهم جزئية في المحاضرة. وسالت زميلى عليها عشان يفهمني.
"
22	"فى ثانية قلب من تانى وهو رافع قبضة ايده في الهوا قدامها وبتهديد: - نهال ماتطلعنيش عن شعورى. انا مش عايز اتعصب عليكى من تانى.
"
23	"ارتدت للخلف تحذر جنونه وهي بتضحك؟
"
24	"- خلاص والله. انا بهزر معاك.
"
25	"فتحت باب غرفة نومها بقرف وهي بتنفخ بقوة. قلعت حجابها وهي بتقول بصوت عالى: - اووف ياساتر. اَخيراً حسوا عن دمهم ومشيوا.
"
26	"- لدرجادى قعدة خواتى تقيلة على قلبك. يابت عم سامح.
"
27	"قالها وهو بيقلع الجاكت بعد ما دخل خلفها. التفت تنظرله وهي حاطة ايدها على وسطها تقول: - عايز تفهمني ان انت نفسك كنت مبسوط؟ ايه فاكرنى غبية؟ ومش واخدة بالى من اسلوبك معاهم. ولا قعدتك وانت بتتنك في الكلام وياهم!
"
28	"جلس على طرف السرير وهو بيدقق النظر فيها. مع ابتسامة مش مفهومة قال: - مشاء الله عليكى. دا انت كنتى مرقبانى بقى وواخدة بالك من تصرفانى كمان. ايه الحكاية هو انتى حبتينى؟
"
29	"رفعت شفتها تقول باستنكار: - حبيتك! ليه بقى؟ عشان مفتحة عيونى كويس وباخد بالى من افعالك. ابقى حبيتك!
"
30	"بابتسامة جانبية قال: - حلو يا نورا. معنى كده انك عايزة تفهميني ودا في حد ذاته كويس مش وحش. وعشان تعرفى كويس. انا اسلوبى مع اخواتى البنات واجوازهم دا مقصود. ليه ياحلوة؟ عشان ما يجووش في مرة ويطلبوا ورثهم. انا ارحب بيهم في بيت ابوهم واشيلهم على راسى من فوق كمان. وابعتلهم من خير الارض. يعنى أرضيهم باللى اطلعه انا بمزاجى.
"
31	"انتبهت قوى لحديثه. و قعدت جمبه على طرف السرير تسأله: - وافرض واحدة فيهم جرأت جوزها عشان ياخد يطالب بحقها ويوقف قصادك؟
"
32	"جاوب بحدة: - يبقى تتحمل هي وجوزها العواقب. لما امنع عنهم الخير اللى بيوصلهم على الجاهز من غير ما يتعبوا فيه ولا يحسوا.
"
33	"- هو رصيدهم كبير قوى لدرجادى؟
"
34	"شاور بكف ايديه يشرح لها: - افهمى يابرنسيسة. انا خواتى خمسة. والبنت نصيبها في الشرع نص اللى ياخده الراجل. يعنى بالحسبة البلدى دى كده الورث هايتوزع على 3 رجالة ونص. يعنى ورثى هاينقص لاقل من تلت ثروة وعز ابويا.
"
35	"سألته بريبة
"
36	"- هو انت اتعلمت دا كله امتى؟
"
37	"ابتسم بتفاخر وهو بيقوم من مكانه عشان يغير هدومه: - من الدنيا يا نورا.
"
38	"حست ببعض الخوف اللى دخل قلبها. من البنى ادم اللى قدامها وهي كل يوم بتتفاجأ من افعاله وتفكيره.
"
39	". فاقت من شرودها على صوت الفون بتاعه. واسم والدها على الشاشة. من غير ما تستاذن فتحت عليه: - الوو، ازيك يابابا.
"
40	"وصلها صوته الملهوف: - الوو. هو انتى نورا؟ جوزك فين ياعين ابوكى. اديهونى والنبى بسرعة.
"
41	"قالت بتعجب من طريقته: - جوزى موجود. بس انت عايزه في ايه؟ ومخليك مستعجل كده؟
"
42	"شد معتصم منها الفون يرد عليه: - الوو. عايز ايه ياعم سامح؟
"
43	"صرخ بفرح: - تعالى ياجوز بنتى ياغالى. الشيخ مدبولى طلع اللقية والمقبرة خيرها كتير قوى!
"
44	"قدام المرايه وقفت تتأمل. حجم حملها الظاهر في العباية البيتى القصيرة. وهي بتلمس بأيدها وشاردة.
"
45	"- سرحانة في ايه يا بدور؟
"
46	"فاقت من شرودها على صوت عاصم اللى كان خارج من حمامه. وبينشف شعره بفوطة صغيرة. اللتفت تجاوبه بابتسامة صافية: - سرحانة في النونو يا عاصم. اول مرة النهاردة اشوف حجمه وحركته في الشاشة الصغيرة عند الدكتورة. قلبى كان هاينط من ضلوعى.
"
47	"اتسمر مكانه. وهو حاسس بكلامها اللى حرك مشاعره وهزها. كملت هى: - البت نيرة كانت هاتتجنن هي كمان. وهي بتسأل في الدكتورة وتقررها. انا كنت عايزاك تيجى معانا يا عاصم وتشوف بنفسك.
"
48	"رد بتأثر واضح في كلامه: - اكيد هاروح معاكى يا بدور المرة الجاية واشوفه بنفسى كمان. بس بصراحة انا مش عارف هايبقى ايه شعورى لحظتها.
"
49	"- انت عايز واض ولا بت يا عاصم؟
"
50	"مال بدماغه يجاوبها بهزار: - انا لو جبيتيلى سحلية حتى. هارضى بيها يا بدور.
"
51	"ضحكت بمرح. فتابع عاصم بحزم مصطنع وهو بيتجه للدولاب يدور على حاجة يلبسها
"
52	"- هو انا هاتجلع يابت؟ اى حاجة يجيبها ربنا زينة؟
"
53	"قربت منه تضمه وهو عطيها ضهره. قالت بهيام وهي واضعة راسها على ضهره وايدها على قلبه بتحس بدقاته اللى ازدادت من لمستها اضعاف: - انا عايز كل عيالى يجوا شبهك يا عاصم يبقوا طوال ورجالة زيك كده.
"
54	"ابتسم بسعادة يرد على كلامها: - حتى البنته يا بدور عشان توجفى حالهم ومايتجوزوش.
"
55	"فكت حصار ايديها تقول بمكر: - ياعنى انت شايف نفسك عفش. عجيبة يعنى! امال بتعجب البنتة كيف بقى؟
"
56	"اللتفت لها رافع حواجبه: - قصدك ايه يا بدور؟ جيبى من الاَخر.
"
57	"بابتسامة خبيثة: - انا بتكلم كلام عادى يا عاصم. ومش لازم يبقى كلامى ليه معنى. ولا انت شايف ايه؟
"
58	"رد بابتسامة تماثل خبثها: - شايف انك بجيتى كهينة ومش ساهلة ابداً يا بدور.
"
59	"وعلى طرف الزرعة. كان واقف ياسين بيشرف على محصول الذرة. وهو بيتروى بعد ما حربى فتح مكنة الرى ودورها. بتعليمات من والده محسن اللى كان واقف بجوار ياسين وهو بينظر للزرع بتفاخر: - ياماشاء الله عال عال. المحصول المرة دى شكله يفتح النفس يا محسن. والظاهر كده ان الارض مديها حقها المرة دى في الرى والأهتمام.
"
60	"رد محسن بسرور: - فعلاً يابوى. انت عندك حق فيها دى. بس الشهادة لله انا ماتعبتش فيها خالص فيها. و البركة في حربى ولدى بجى. هو اللى اتولاها من اول السنة دى. وخلاها بجت زى ما انت شايف.
"
61	"- انا شايف حاجة تفرح ياولدى وتبسطنى جوى كمان. ربنا يباركلك فيه.
"
62	"وصل عندهم حربى وسمع كلام جده.
"
63	"- تقصدنى انا ياجدى بالكلام ده صح؟ ايوه بقى فرحنى كده وجول كلمة الحق.
"
64	"لف ياسين دراعه على رقبة حربى بهزار: - وانا من امتى مش بقول كلمة الحق يابن الفرطوس ها؟
"
65	"ضحك بصوت عالى وهو بيتقبل هزار جده ويرد عليه: - هههه ايوه انا عايزكم تقروا وتقولوا الحقيقة. انا زرعتى احسن زرعة هنا.
"
66	"شد عليه بدرعاه اكتر: - انت هاتشوف نفسك علينا ياض. هو مين اللى علمك اساساً؟ ولا انت جيت معلم جاهز؟ هاا
"
67	"- هههه خلاص ياجدى انا مش كدك ولا كد زندك. رقبتى هاتتكسر ياكبير.
"
68	"محسن وهو بيضحك كمان.
"
69	"- خلاص يابوى سيبه. دا عريس برضك وفرحه جرب. خليه يوصل سليم لصاحبة النصيب
"
70	"فلته ياسين وهو بينهت من الضحك: - عندك حق يا محسن. احنا عايزين نيرة هي اللى هاتربيه وتعلمه الادب زين.
"
71	"قال بضحك وهو بيواجه كلام والده وجده: - واه واه. دا انا بينى. بجيت السليوة بتاعتكم النهاردة عشان تتمسخروا عليا.
"
72	"قربه ياسين يبوس على راسه بحنان: - فشر ياحبيب جدك. اللى يراعي الارض ويخلى الزرع بالحلاوة دى كده يستاهل انه يتباس على راسه وحده كمان.
"
73	"قال محسن بتفاخر: - امال لو تشوف يابوى فدان القمح اللى زراعينه السنادى في الارض الجديدة في الجبل. دا كمان احسن واحسن.
"
74	"رد حربى على كلام الاتنين: - اصل انا ياجدى بحب الزرع جوى. وبفرح جدا لما اشوف نتيجة تعبى في الاَخر بطرح الزرعة وخيرها. صح ياجدى. انا افتكرت حاجة دلوك.
"
75	"- ايه هي ياولدى؟
"
76	"- انا شوفت عم سامح امبارح. وهو في العربية مع ناس اغراب على الطريق اللى بيودى للجبل.
"
77	"ياسين بتعجب: - في الطريق اللى بيودى للجبل؟ ودا بيعمل ايه الجزين ده مع الناس الاغراب كمان؟!
"
78	"قاعدة على كنبة الصالون المدهب بتهز برجليها. وهي بتكلم والدتها في الفون على ودانها. وبتنشف المونكير في ايديها: - انا وصلت البلد النهاردة ياماما. هو بابا ماقالكيش؟
"
79	"-...
"
80	"اتعدلت في قعدتها ترد على والدتها.
"
81	"- ازى ياماما الكلام ده؟ من الصبح ما رجعش البيت! ليه بقى؟ هو ايه اللى اَخره بقى كده؟
"
82	"-...
"
83	"- كمان! بقالوه مدة بالشكل ده؟ ليه ياعنى؟ دى الساعة داخلة على اتنين. بيغطس فين كل الوقت ده؟
"
84	"-...
"
85	"- اكيد ياماما معتصم يعرف هو فين؟ دا بيتكلم معاه يوماتى واكن في مابينهم اسرار.
"
86	"-...
"
87	"- ياماما هو في حد في الدنيا. يعرف معتصم دا بيفكر في ايه؟ دا بير مالوش قرار. داهية ومصيبه كمان.
"
88	"-...
"
89	"- انا معرفش راح فيه دلوقتى كمان. احنا يدوبك وصلنا البيت. لقينا خواته البنات واجوزاهم وعيالهم مستنين في البيت. قعدوا واتغدوا وبعدين مشيوا. يدوبك احنا دخلنا اؤضة النوم نريح. اتصل بابا وكلمه. بعدها نزل معتصم ومارجعش تانى.
"
90	"-...
"
91	"- استنى ياماما. دا بينه رجع
"
92	"قامت من مكانها تنظر في الشباك. لقت معتصم ووالدها خارج معاه من العربية.
"
93	"- طب اقفلى ياماما انتى دلوقتى
"
94	"وقفت مكانها تنتظر دخولهم على باب الغرفة.
"
95	"دخل سامح البيت خلف معتصم وهو بيتكلم بضيق: - بس دا مش كلام ابداً دا يا معتصم؟ ازاى يعنى معرفش عنوان المخزن؟ هو انت مش مستأمنى.
"
96	"رد التانى وهو بيحاول يتحكم في اعصابه: - بلاش كلامك ده ياعم سامح. انا هلكان من التعب الله يرضى عنك.
"
97	"قال سامح بانفعال: - مش اكتر منى والله، دا انا من الصبح مرزوع في حرارة الشمس وتراب الصحرة والحر. وتيجى انت في الاَخر تقولى. في اللى هايجى يحملهم ومانشلش انت هم. ازى يعنى ماشلش هم. دا كان هاين عليا انام وسطهم وماتحركش من مكانى واسيبهم.
"
98	"- هما ايه اللى كنت عايز تنام وسطهم وماتسبش مكانك وتسيبهم؟
"
99	"- نورا!
"
100	"قالها سامح
"
101	"بعد ما اللتفت الاتنين. وهما متفاجئين بصاحبة الصوت. وهي خارجة من غرفة الصالون.
"
1	"دخل بيته وهو بينظر لكل حته فيه واحشاه. بعد ما بِعد عنه بالشهور. لا نومة كويسة ولا أكل كويس ولا صحبه تفتح نفسه. بس اللى كان مهون عليه وجود والده معاه وطبعاً فلوس والده كانت اكبر حامى ليهم هما الاتنين وميسره طلباتهم. لكن السجن بيبقى سجن حتى لو في قصر!
"
2	"- دى برضوا نضافة يا جبيصى الزفت؟
"
3	"قالها معتصم وهو بيمسح بطرف صوابعه على الطرابيزه الصغيره الموجوده في الصاله.
"
4	"جاوبه التانى وهو واقف وراه.
"
5	"- يعنى اعمل ايه بس يا معتصم بيه؟ البيت كبير وبجالوا شهور محدش دخله. دا انا ومرتى طلع عنينا فيه امبارح في تنضيفه.
"
6	"نظرله بسخريه
"
7	"- وهو مدام اللى نضف يبجى انت ومرتك. يبجى انا هاتوقع ايه غير كده!
"
8	"مال بدماغه يتكلم بعتب
"
9	"- الله يسامحك يا معتصم بيه.
"
10	"- خلاص ما تزعلش. انت برضوا عملت اللى عليك.
"
11	"قالها وهو بيقعد ويميل بضهره على كنبه قريبه وكمل
"
12	"- هو مافيش حد من البنته اخواتى كان بيجى هنا واصل؟
"
13	"- لا يابيه. ولا حتى اجوازهم. دا لولا ان الهانم الكبيره كانت موصيانى على الجنينه. لكان الشجر نشف والزرع مات من جلة الميه والمراعية.
"
14	"طلع شتيمه الاول وبعدين كمل بغيظ
"
15	"- ان ماكنت اربيهم هما واجوازهم مبجاش انا. فالحين بس يهبشوا من خير الارض ويبيعوا على كيفهم. كانوا فاكرين ان ماحدش فينا هايطلع من السجن تانى. يبجوا يورنى هايطولوا جرش ولا ورث ازاى منى؟
"
16	"دا هز بدماغه يوافقه والتانى نهض من مكانه يؤمروا.
"
17	"- انا داخل اتسبح. عايز اطلع الاجى الغدا جاهز عشان اريح شويه. وبعد كده روح وما تنساش تشوفلى شغالين للبيت.
"
18	"رد عليه جبيصى بطاعه
"
19	"- حاضر يابيه.
"
20	"قاعده مشبكه ايدها تحت الطرابيزه ومية فكره بتدور في عقلها. حاسة بعدم راحه وشعور القلق مسيطر عليها. داست بطرف صوابعها على جبهتها ونزلت بعيونها عالارض. لفتت نظر وائل فسألها
"
21	"- مالك يا نهال؟ انتى مصدعه!
"
22	"رفعت راسها تجاوب بعدم تركيز
"
23	"- همم. انت بتجول حاجه؟
"
24	"ابتسم وائل.
"
25	"- ايه يابنتى انتى روحتى فين؟ انا بسألك انتى مصدعه؟
"
26	"هزت بدماغها تفوق نفسها
"
27	"- لا مفيش حاجه متشغلش بالك انت؟
"
28	"- طيب انتى تعرفى البنات اللى هناك دول؟ اصلهم بيشاورولك وانتى مش واخده بالك.
"
29	"قالها وائل وهو بيشاور بدماغه. فرفعت عينها تنظر خلفها. لقت بثينه ونوها فقامت بسرعه تشارولهم يقربوا وتقول ل وائل: - دول اصحابى اللى مستنياهم.
"
30	"وائل اتعدل في قعدته يركز. والبنات قربوا من نهال يكلموها ويسالوا
"
31	"بثينه باستغراب.
"
32	"- ايه يابنتى؟ جيتى وسبقتينا عالكفتيريا ليه؟
"
33	"نهال بارتباك
"
34	"- اصلى جابلت واحد جريبى. ااا دا وائل!
"
35	"- اهلاً بيك يا استاذ وائل.
"
36	"قالتها بثينه و نوها هزت بدماغها وقالت بصوت واطى وخجول
"
37	"- اهلا بيك حضرتك
"
38	"رد عليهم وائل بعمليه وعينه ركزت على نوها وهي بتستأذن مع صاحبتها من نهال ويقعدوا على طرابيزه تانيه
"
39	"بعد مابعدوا اللتفتت نهال تسأله بتوتر
"
40	"- هي دى بجى العروسه اللى انت تجصدها؟
"
41	"عينه راحت عالبنات وهو بيسأل.
"
42	"- قصدك مين فيهم؟!
"
43	"انتبهت له مستغربه
"
44	"- جصدى على نوها البنت اللى بتتكسف. انت ماخدتش بالك منها؟
"
45	"هز دماغه بنفى
"
46	"- مش هي يا نهال؟ هي تشبها شويه في الشكل ويمكن في خجلها. لكن برضو مش هى؟!
"
47	"خدت نفس الاول براحه نسبيه وبعدين ردت
"
48	"- معجوله! امال انت تجصد مين؟
"
49	"اتنهد بيأس
"
50	"- انا كنت حاطط امل كبير. تطلع هي المقصوده!
"
51	"ردت هي بحماس.
"
52	"- ولا يهمك يا وائل. انا هادورلك تانى في كل البنات اصحابى على واحده مواصفاتها جريبه من نوها وان شاء الله هالاجيلك البنت اللى بتحلم بيها.
"
53	"- وايه تانى يامدام
"
54	"شهقت مخضوضه لما سمعتها بهمسه في ودنها وهي عارفه مصدرها كويس. قامت منصوبه تنظرله برعب
"
55	"- مدحت!
"
56	"مردش. كان بينظر بس بعنيه اللى بتبعت اشارات ورسايل فاهماها هي كويس اوى! عكس وائل اللى اتكلم بابتسامه
"
57	"- اهلا بيك يادكتور مدحت! اخبارك ايه؟
"
58	"رفع عينه عنها ببطئ مخيف لناحية وائل يرد باقتضاب
"
59	"- أهلا...
"
60	"اختفت ابتسامة وائل وحل محلها التوتر. وهو شايف مدحت بطوله المهيب وايديه في داخل جيوبه ونظرته الغريبه.
"
61	"نهال قلبها كان هايوقف وهي شايفه نظرته المخيفه ناحية وائل وهدوئه المُريب. لدرجه وقفت الكلام على لسانها هي و وائل.
"
62	"كسر الصمت رائف اللى وصل فجأه
"
63	"- هو في ايه؟
"
64	"اتجهت نظرات التلاته عليه وهو مستغرب من هيئتهم.
"
65	"ومين غير مايرد على رائف. نظر ل نهال بطرف عينه يقول
"
66	"- حصلينى عالمكتب.
"
67	"ومشى بعدها على طول. حطت ايدها على قلبها اللى كانت حاساه هايخرج من صدرها من سرعة دقاته. وهي بتمسك فونها وادواتها
"
68	"- عن اذنكم ياجماعه.
"
69	"قالتها وهي بتحاول تسيطر على توترها. وقفها رائف
"
70	"- هو في ايه؟
"
71	"جاوبت بصوت واطى كالهمس
"
72	"- ماطلعتش نوها المجصوده. خليك انت مع وائل انا رايحه اشوف اخوك.
"
73	"مشيت تحصل مدحت و رائف نظر لاثرها مصدوم. كان نفسه يستفسر منها. فاق على سؤال وائل
"
74	"- هو الدكتور مدحت زعلان منى؟
"
75	"رد عليه يبتسم بارتياح
"
76	"- لا ياراجل، هو بس تلاجيه مضايج شويه. جولى بجى انت لجيت البنت اللى عايز تخطبها؟
"
77	"نزل يقعد على الكرسى باحباط.
"
78	"- للأسف لأ
"
79	"قرب يقعد هو كمان جمبه فلمح نوها على مسافه قريبه. ابتسم بسعاده يقول
"
80	"- ياسيدى بكره ربنا يعدلها وتنول اللى في بالك. بس انت قول يارب، يارب.
"
81	"فتحت الباب تدخل غرفة مكتبه. لاقته قاعد عالمكتب بتحفز وهو مشبك ايديه. ونظرة عيونه تبين كمية الغضب اللى جواه. بس هي مهماش واتكلمت بتحدى
"
82	"- ممكن افهم انت عامل كده ليه؟
"
83	"ضيق عيونه وبعدها اتنهد وهو بيزيح عيونه عنها وهو بيحاول يسطر على نفسه فكملت
"
84	"- ايه يادكتور ساكت ليه؟ ماتتكلم وطلع اللى جواك!
"
85	"داس على شفته بغيظ وهو بيتحرك ويقوم من مكانه وهي عنيها متابعه خطواته اللى وقفت قصادها وبكل هدوء سأل.
"
86	"- مكنتيش بتردى على اتصالاتى عليه؟
"
87	"فجأها بسؤاله الغير متوقع فردت بارتباك
"
88	"- ااا، ما انا امم.
"
89	"بهدوء مريب كرر وراها
"
90	"- انتى ايه؟
"
91	"فتحت بقها الاول وقفلته تانى بتردد وبعدين جاوبت
"
92	"- بصراحه كده انا عارفاك عصبى. وهتسألنى مية سؤال على حاجه مش مستاهله
"
93	"فجأه مسكها من ذراعيها بقوة وهو بيجز على اسنانه
"
94	"- هو ايه اللى مش مستاهل؟ تجعدى في الكافتيريا مع وائل وعلى طرابيزه واحده...
"
95	"- وانا مالى طيب؟ جدى اتصل بيا وجالى استجبلى وائل وعرفيه على نوها يمكن تكون هي البنت اللى شافها وعايز يتجوزها.
"
96	"كانت بتتكلم بسرعه ولهفه في الرد وهو تابع اسئلته بعصبيه اكبر
"
97	"- وماردتيش عليا ليه تجوليلى؟
"
98	"جاوبت والالم بيزيد على ايديها
"
99	"- كنت مرتبكه ومش عارفه اتصرف. عشان رائف وموقفه بخصوص البنت. سيب دراعى
"
100	"ولا اكنه سمع شكوتها. سألها بشراسه.
"
101	"- ولما الزفت يونس كلمك وباركلك ياعروسه رديتى ليه؟ وانا منبه عليكى. كلام مع الزفت دا ممنوع!
"
102	"- برقت بعنيها والكلام وقف على لسانها
"
103	"فشد اكتر على ذراعيها وهو بيهزها بجنون
"
104	"-. سيبانى اتصل عليكى زى المغفل وانتى جاعده في الكافتيريا وعايشه حياتك وبتتحدينى وتتكلمى مع واحد. انتى عارفه كويس انه عايزك وعينه منك. سكتى ليه ماترودى يادكتوره يامحترمه؟ ارفعى راسك دى منزلاها في الارض ليه؟ ارفعى راسك.
"
105	"قال الاخيره بصوت اعلى واشد وهي على وضعها ماتحركتش. ساب دراعها وبكف ايده مسك فكها ورفعه لفوق يشوف وشها. قبضه قويه عصرت قلبه. لما شاف الدموع اللى مغرقه وشها وهي مغمضه عينها بتعب والم وبتشهق بصوت مكتوم. محسش بنفسه غير وهو بيرفعها عن الارض وهو حاضنها بقوه وبيهمس في ودانها بصوت مبحوح من المشاعر اللى جواه
"
106	"- سامحينى، سامحينى ياحبيبتى انا اسف.
"
107	"صوت شهقتها بقى اعلى وهو بيزيد في ضمته ليها ويهديها.
"
108	"بعد ما رائف اطمن من ناحية وائل بخصوص نوها عمل فيها دور الشهم وهو بيقولوا على اسامى البنات اصحاب نهال ومواصفاتهم. لعل وائل يتعرف على واحده فيهم. دا غير انه قام بواجب الضيافه معاه على اكمل وجه واخدوا وفسحه في المدينه. عشان كمان ينسيه موقف اخوه مدحت وبعدها اصر انه يروح معاه بعربيته وعند مدخل البلد وائل كانت عينه في شباك العربيه بينظر للطريق وهو محتار في اللى شغلت عقله واختفت واكنها حلم وهو مش عارف لها طريق فجأه شافها قصاده على طول في شباك التاكسى اللى ماشى قبالهم بالعكس. في الاول كدب عنيه ليكون بيحلم وبعد ما استوعب صرخ في رائف.
"
109	"- البنت يا رائف. اهى يا رائف البنت.
"
110	"رائف اللى كان مركز في الطريق. اتفزع من صرخته.
"
111	"- في اى ياعم مالك؟
"
112	"شاور بايديه بلهفه
"
113	"- كانت في التاكسى دا اللى ورانا. عدت جامبى وشفتها حالاً رائف بالظبط.
"
114	"رائف وعينه في المرايه
"
115	"- التاكسى دا اللى حصل الطريج السريع.
"
116	"رد بخيبة امل
"
117	"- ايوه يا رائف. التاكسى مشى وخلاص اختفى!
"
118	"نظرله بأسف في المرايه يقول.
"
119	"- معلش ياحبيبى. انت عارف ماينفعش ارجع بالعربيه معاكس. بس ان شاء الله هانعرفها ماتيأسش.
"
120	"اتنهد بأسى
"
121	"- ان شاء الله. يارب
"
122	"وعند البيت الكبير. الاولاد الصغيرين كانوا مقسمين نفسيهم فرقتين كوره و ياسين الصغير. كان كابتن وسطهم وهو بيلعب بحرفنه واندماج لدرجة. انه شاط الكوره بقوه كسرت ازاز العربيه اللى كانت ماشيه قصادهم بالصدفه. جرى ياسين ياخد الكوره لقى معتصم هو اللى خارج منها بشراره وناره.
"
123	"- بتكرسلى عربيتى ياواد راجح؟
"
124	"رد الطفل بشجاعه
"
125	"- ماتجيبش سيرة ابويا على لسانك بدل ما اربيك.
"
126	"هجم عليه بكل اندفاع يمسكه من الفانله
"
127	"- تربى مين؟ ياكل، انت ياصغير؟ دا انا كنت...
"
128	"- كنت ايه ياطويل ياهايف انت. انت بتعمل عقلك بعقل عيل صغير.
"
129	"ودى كانت نورا اللى كانت خارجه بالصدفه وشافت المنظر. فقاطعت معتصم وهو بتزيحه بأيدها وتبعده عن ياسين.
"
130	"معتصم وهو متفاجى باللى حصل
"
131	"- انتى مين؟ ومالك يالواض ده؟
"
132	"كشرت في وشه.
"
133	"- و انت مالك انا مين وصفتى ايه؟ هاتعملى بطاقه! خد كورتك يا ياسين خلينا نمشى. بلا قرف.
"
134	"معتصم سهم و ياسين اخد الكوره ومشى معاها مين غير ما يعبره. ودى بصوتها العالى وهي ماشيه
"
135	"- قال عايز يضربك قال. جاته ضربه في أيده!
"
1	"- دا ايه اللى جابه ده؟
"
2	"سؤال خرج من كذا فرد من العيلة. ان كان رجالة او ستات. وهما واقفين مبلمين من الصدمة ومش مصدقين الى شايفينوا قدامهم. معتصم بيدخل في وسط الحشد مع نجلاء وبنتها واكنه من أصحاب الفرح!
"
3	"حربى وهو بيجز على اسنانه: - شايف ياجدى الواد وفجره. جاى جدامنا كده بكل عين جوية وداخل في فرحنا عشان يحرج دمنا. ياعنى اروح اجيبه من قفاه دلوك. وامسح بيه تراب الشارع.
"
4	"ياسين بصوت هادى ورزين: - بسبب ايه؟ اعقل ياض؟ وماتبوظش الفرح.
"
5	"حربى برق بعيونه عشان يجادل. لكن رائف هو اللى سبق: - ايه اللى انت بتجوله دا ياجد؟ كيف يعنى نسيبه يجى كده ويغيظنا؟
"
6	"اتنهد بقوة وهو بيضغط بصوابعه على حبات سبحته: - اهدى انت وهو مش عايزين فضايح. اديكم شايفين ابهاتكم مسكين نفسهم ازاى؟ دى لا ارضنا ولا بيتنا ولا منطقتنا. احنا مش عايزين نحرج عبد الرحيم بعد ما كبرنا وقبل بنسبنا.
"
7	"- يعنى نحط مركوب في خشمنا ونسكت ياجد!
"
8	"- أيوه تسكت يا حربى انت و رائف وخلوا الليلة تعدى خير، فكروا بعجلكم واتعلموا من الجوز اللى جاعدين هناك دول. ماسكين اعصابهم رغم ان الغيظ في جلبهم اضعاف.
"
9	"اتوجهت عيون الشباب ناحية الاتجاه اللى بيشاور عليه ياسين. فوجدوا مدحت و عاصم وهما قاعدين بجمود وتجهم يعكس الغضب اللى جواهم. لكن بثبات انفعالي يتحسدوا عليه.
"
10	"- ايه يا عريس؟ هو انت مكسوف منى ولا ايه؟ فك ياراجل دا احنا بجينا نسايب وحبايب كمان.
"
11	"كان بيكلمه وهو بيضحك. مقرب وشه بميل لدرجة ازعجت وائل اللى كان هاين عليه يزقه ويخلص منه. وهو بيحاول التحكم في اعصابه. هز بدماغه وهو ضامم شفايفه يواقفه على مضض. فكمل معتصم في استعراضه: - وعشان تعرف غلاوتك عندى. انا جايبلك مفجاة النهاردة معايا عشان تصدق نيتى الطيبة نحوك.
"
12	"عقد حواجبه باستفسار: - مفاجئة ايه؟ انا مش فاهم!
"
13	"- طب بص كده على اول الصوان. واشوف مين دا اللى هناك؟
"
14	"رفع عيونه ناحية مابيشاور: - والدى!
"
15	"رد عليه بابتسامةغريبة: - عشان تعرف بس غلاوتك عندى.
"
16	"اللقى نظرة عابرة عليه وهو نازل بسرعة ناحية والدة اللى كان واقف على مدخل الصوان. بالخطوة السريعة وصل عنده وفجأة وقف قصاده بتردد. وهو لاقادر يوقف ولا قادر يقرب.
"
17	"- - اااانت مادخلتش ليه؟
"
18	"بشبه ابتسامة وتعبير غامض على وشه: - اعمل يعنى؟ ماانا لما كلمنى معتصم على امك واختك عشان يحضروا الخطوبة. مقدرتش اقعد في البيت من غير مااشوفك انا كمان عالكوشة.
"
19	"- ياحبيبى يابابا. ربنا يخليك يارب.
"
20	"قالها وهو بيترمى في حضن والده بفرح. وبعدها
"
21	"سحبه من ايده وقدمه ل عبد الرحيم يسلم عليه ويرحب بيه.
"
22	"اجواء الفرح بعد كده اتغيرت خالص. معتصم بقى سارح في الفرح وكأنه صاحب فرح. يدخل وسط الرجالة مع سامح والد العريس ويعيش الأجواء بمنتهى البرود رغم النظرات الحادة من شباب العيلة. يطلع على الكوشة ويدخل في الصورة العائلية. لدرجة ان عبد الرحيم كان هاينسحب من اللقطة لكنه سيطر على اعصابه عشان مايزعلش اخته. نورا خطيبته كمان ماكنتش تفرق عنه في الرقص والحركة الكتير مع لبسها الضيق والمكياج الصارخ وكأنها بتدور على حاجة. وقفت بس لما دخل عاصم بالحصان يرقص بيه مرة تانية. تنحت بسرحان وهيام لدرجة لفتت نظر معتصم واتأكد من احساسه لما الحصان خرج عن مساره فجأة. والستات كلهم رجعوا لورا يتفاوده. الا هي فضلت متسمره مكانها وكأنها مخطوفة او في دنيا تانيه. لولا ان عاصم شد اللجام بقوة وسيطر على خطوة الحصان كانت هاتحصل حادثة. برق لها بقوة وصدره طالع نازل من تنفسه الحاد وهي اتلقت نظرته بتحدى وكأنها كانت منتظراها. وعيونها بتبعت الف رسالة ليه! انهى فقرته وخرج بحصانه عالبيت الكبير فوراً. قدام نظرات معتصم اللى كان مراقب ومركز قوى في اللى بيحصل.
"
23	"رجع عاصم عالبيت الكبير. ودخل بيه على مكانه في الاسطبل. نزل من عليه وبكف ايده كان بيلمس بحنان. في محاولة لتهدئة اعصابه اللى اتحرقت من نظرتها ليه وجنانها. و اللى كان هايتسبب في وقوع جريمة قدام الناس دلوقتى. بعد اللى عملته وتسببها في الصدع الكبير اللى حصل بينه وبين بدور مراته الحامل بابنه وهي لسة مانسيتش ولا غفرت. اتحرك للخروج من الاسطبل والعودة لمراته.
"
24	"وقت مادخل بيته لقى الدنيا هاديه والانوار مطفية في الشقة الا من نور خفيف جداً. وبداخل الغرفة وجدها نايمة على سريرها بمنتهى السكينة. اتسحب بهدوء فقلع جزمته بس ونزل جمبها عالسرير بجلابيته. دخل معاها تحت الغطا عشان ياخدها في حضنه يستمتع بريحتها ويستمد من ضعفها امانه وراحته.
"
25	"بعد انتهاء الفرح.
"
26	"الكل روح على بيته الا العريس. فطبقاً لعادات القرية. فلازم يتعشى مع خطيبته قبل مايروح بيته.
"
27	"صباح وهي داخلة البيت الكبير اترمت على كنبتها من التعب.
"
28	"- حمد لله يارب. الليلة عدت على خير.
"
29	"ياسين وهو بيقعد قبالها: - عندك حق والله. دا كنت حاطط يدى على جلبى لا يتهور عيل من العيال والفرح يخرب.
"
30	"بعيون مبرقة: - وفرحة واض بتى تتقطع، ياستار يارب. دا انا ماصدجت انه فرح اَخيراً.
"
31	"هز في رقابته بعدم رضا: - يعنى يابتى يعجبك عمايل معتصم وهو بيتنطط في الفرح عشان يغيظ العيال. مستغل قربه من سامح ابو العريس اللى جانا فجأة من غير ميعاد! دا انا حوشت عنه حربى و رائف بالعافيه.
"
32	"ردت صباح بشرود: - صح يابوى. هو ايه اللى غير راي سامح فجأه كده؟ بعد ماكان معارض بكل قوته. دا انت لو شوفته يوم خطوبة نورا ساعة ماكلمه وائل. زعج وعمل عمايله. وجالوا لو كملت في الجوازة لا انت ولدى ولا اعرفك. فجأة بجى ربنا هداه من غير سبب!
"
33	"ضيق عيونه بتفكير: - مش عارف ليه جلبى حاسس ان ورا الموضوع ده معتصم. عشان عمايله انهارده معانا. كانت مبينه جوى انه جاى يكيدنا.
"
34	"- واه. معجولة يابوى؟
"
35	"ضيق عيونه بتفكير: - انا خدت بالى منه زين يابتى. الواض اتغير خالص عن الاول. ومابجيش معتصم الجلعان حيلة امه. لا دا بجى واحد تانى احنه مانعرفوش نهائى.
"
36	"صباح بخوف: - طب وبعدين يابوى؟ انا كده خوفت على البت نورا؟
"
37	"رد عليها بعصبيه: - وحد كان جبرها على الجواز منه؟ مش هي اللى اصرت عليه! ثم تعالى هنا. هي البت دى اتجننت؟ وشها مخبرطاه بالاحمر والاخضر. ولبسها مش معدل زى الناس. هي البت دى هاتفضل على طول كده في جنانها؟
"
38	"صباح رجعت لضهرها بالكرسي ترد بخجل: - معلش يابوى. عيلة صغيرة وواخده على عوايد بحرى. وماتعرفش تجاليدنا.
"
39	"خبط بكفه على الكف المسنودة على على رأس العصاية بتاعته: - لا جال وداخلة بخطيبها معتصم عريس الهنا. طب هو في واحد دمه حر. يرضى يمشى مع خطيبته بلبس زى ده؟!
"
40	"كان بيسوق العربية بتعبير غامض على وشه. بينظر لها بطرف عينه من لحين لحين وهي سانده راسها على ازاز الشباك وفي دنيا تانيه. رغم الحوارات اللى دايرة حواليها من والدها ووالدتها.
"
41	"- الا ماقولتليش يا معتصم يابنى. هي العربية دى تمنها كام.
"
42	"نفخ في سره قبل مايرد على الراجل السمج ده: - يهمك جوى يعنى تعرف تمنها. ايه ناوى تشترى عربية انت كمان؟
"
43	"سامح وهو عيونه بتدور في كل تفصيلة حواليه: - وليه لأ؟ ماانا كمان نفسى اعيش. وان شاء الله ربنا هايكرمنى ولا انت ايه رأيك؟
"
44	"المرة دى كانت شتيمة وبرضوا في سره قبل مايرد بثبات انفعالي: - ان شاء الله ياعم سامح. فرج ربنا كبير.
"
45	"اتدخلت نجلاء في الحوار بحسن نية: - ربنا يكرمك يارب وتحقق اللى بتحلم بيه؟ لما تترقى في الشغل ومرتبك يزيد!
"
46	"رفع شفته يرد بتهكم: - اترقى في الشغل! والترقيه بقى والكام ملطوش الزيادة دول هايجيبولى عربية؟ والنبى اسكتى اسكتى بلا كلام خايب.
"
47	"انزوت نجلاء على نفسها باحراج وهي بتمتم بصوت واطى: - بيتريق عليا وبتتبتر عالترقية! على أساس أنها هاتجيلوا اساساً! وهو ناسى الشغل خالص دلوقت.
"
48	"- انتى ايه رأيك في الكلام دا يا نورا؟
"
49	"سألها بصوت عالى عشان يفوقها وهو دا اللى حصل: - في حاجة؟ ولا انت بتكلمنى؟
"
50	"رد عليها بسخرية وغيظ: - اللى شاغل عجلك يابت عم سامح!
"
51	"نظرتلوا بضيق وهي رافعة حاحبها: - انت تقصد ايه بكلامك ده؟
"
52	"ابتسم بنفس السخرية اللى تقلق: - طبعاً اقصد كل خير ياعروسة. ولا انتى فكرك ايه؟
"
53	"اللتفت تبص قدامها وهي بتنفخ بضيق من طريقته.
"
54	"سامح بصوت عالى: - وادينا وصلنا اهو. متشكرين اوى عالتوصيلة الجميلة
"
55	"دى. في العربية الجديدة يا معتصم ياخطيب بنتى.
"
56	"بمجرد ما وقفت العربية قدام المبنى السكنى بتاعهم. فتحت الباب وهي بتنزل على طول من غير كلام.
"
57	"وقفها بدبلوماسية مصنطعه: - طب سلمى الاول جبل ما تنزلى ياعروسة.
"
58	"اللتفت ترد بضحكة مرسومة بسخرية: - مع السلامة يا معتصم. وتصبح على خير.
"
59	"قالتها وردت الباب بقوة ومشيت قدام نظرات الغضب في عنيه وهو بيجز على اسنانه. نزلت نجلاء بعدها: - تصبح على خير يابنى.
"
60	"- وانتى من اهل الخير ياحماتى.
"
61	"اتفاجأ معتصم بفتح سامح للباب الامامى للعربية يجلس فيه بدل مايمشى مع مراته وبنته.
"
62	"- ركبت تانى ليه؟ هو انت نسيت حاجة؟
"
63	"- لا انا عايز اتكلم معاك كلمتين بعيد عن النسوان.
"
64	"رجعت نجلاء تانى تسأل جوزها: .
"
65	"- انت مش نازل معانا ياسامح.
"
66	"- اطلعى انتى دلوقتى. وانا هاقعد شوية مع خطيب بنتى.
"
67	"بعد ما مشيت نجلاء اللتفت معتصم يسأله: - كلمتين ايه؟
"
68	"قرب بوشه يسأله بتملق: - انا كنت عايز اسألك. امتى بقى هاتخلى الرجالة تعيد في الحفر تانى على المقبرة.
"
69	"رفع حواجبه ونزلها تانى وهو بيحاول يسيطر على نفسه: - لكن انا مش جولتلك ياعم سامح. بالكلام اللى جالهولى الشيخ مدبولى. ان الجن اللى بيحرس المقبره شديد جوى. والشيخ مدبولى ماقدرش يسيطر عليه!
"
70	"اتكلم بانفعال: - ايوه ياسيدى قولتلى. بس كمان انت وعدتنى انك هاتحاول من تانى. انا نزلت من اسكندرية عشان الحلم ده. يعنى ماينفعش ارجع لها شحات من تانى.
"
71	"رد عليه معتصم بعصبيه: - انت ماخسرتش حاجة انا اللى عملت فوج مقدرتى معاك وكلفت نفسى بالالفات من غير ما اكلفك مليم. وبعد ما كله راح عالفاضى. هل طالبتك بجرش؟
"
72	"هرش في شعره يجاوب بخزى: - بصراحة لا. بس انا نفسى اعيش يابنى وماصدقت الدنيا تفتح لى دراعتها تقوم تقفل من تانى. دا انا ربنا بس اللى يعلم اللى فاتت دى عدت على ازى لما قولتلى بالمصيبة دى. دا انا خوفت لا تنزل عليا نقطة ولا اتشل.
"
73	"تنهيدة طويلة خرجت منه قبل مايرد عليه بمكر!
"
74	"- طب وان جولتلك انى شغال في مقبرة تانية وجريب جوى هايطلع خيرها. ومستعد انى ادخلك بنسبة في ربحها تجول ايه؟
"
75	"عيونه برقت وهو بيهلل بحماس: - اقول انى تحت امرك في اى حاجة. هو انا اساساً بعصيلك امر. ولا انت ناسى خطوبة وائل اللى حضرتها على عينى بس عشان خاطرك.
"
76	"بلهجة كلها متحكمه: - تمام ياعم سامح بس انا عندى شرط.
"
77	"- شرط ايه؟!
"
78	"وصلوا بالسلامة الاتنين لمقرهم الأساسى شقتهم. دخلت هي الاول ودخل هو وراها بشنطة هدومها وزيارة من بيت والده وبيت عمه راجح. بعد ما سندهم على الارض. عينه وقعت عليها لقاها واقفة بسرحان وهي سانده برأسها على الحيطة. قرب منها يحاوط كتفها بدراعه: - مالك يا نهال انتى تعبانه؟
"
79	"هزت برأسها تنفى: - لا ياحبيبى مش تعبانه. تسلملى يارب.
"
80	"عقد حواجبه باستغراب.
"
81	"- امال مالك؟ انتى طول السكة ساكتة ودى مش عوايدك يعنى حتى لو تعبتى؟
"
82	"نظرت في عيونه وفضلت ساكتة وكان الكلام اللى على لسانها تقيل. مط بشفايفه وهو بيسحبها من ايدها: - طب تعالى تعالى الظاهر ان في موضوع مهم.
"
83	"قعد على كنبة الصالون وقعدها جمبه وبصوت اجش وحنين.
"
84	"- طلعى اللى في جلبك ياللا وريحى نفسك. عشان انا كمان ارتاح ما انتى عارفانى.
"
85	"بصوت متردد ومنخفض: - هو انت عاصم جالك على اسم البنت. اللى اتسبب في مشكلة بينه وبين مراته بدور اختى.
"
86	"رد بتفكير: - ايوه طبعا قالى انها نورا بس انتى مالك بيها؟ مخلاص الموضوع اتفض؟
"
87	"ردت بصوت قلقان: - شوفت نظرتها بنفسى النهاردة ل عاصم وهو راكب على الحصان يا مدحت. البنت طايشة جوى وخطوبتها ل معتصم مجرد عند وخلاص.
"
88	"القلق اتنقله هو كمان: - طب وانتى خايفة من ايه بالظبط؟
"
89	"- خايفة لتأذى اختى من تانى وتلعب على عاصم. انا اختى مش هاتتحمل المرة دى.
"
90	"قربها منه يطمنها: - اهدى اهدى وطمنى جلبك. عاصم بيعشق بدور ولا يمكن هايكرر غلطته تانى. ثم انه مش عيل يعنى عشان يتأثر ولا يمشى ورا اهوائه.
"
91	"خرجت من حمامها وهي متجهة لغرفتها لجل تنام من تانى. والدها كان بيفطر على السفرة و نجلاء في المطبخ بتجيب بقية الاطباق.
"
92	"- صباح الخير يابابا.
"
93	"رد والاكل في بقه: - صباح الخير ياقلب ابوكى. تعالى افطرى معايا تعالى.
"
94	"وقفت ترد بكسل: - ماليش نفس ولا جعانة. انا هاروح اكمل نوم عن اذنك.
"
95	"همت تتحرك ولكنه وقفها تانى: - طب مش مهم تاكلي. تعالى عشان تونسيني واقولك على حاجة مهمة.
"
96	"- حاجة ايه بس يابابا؟ انا عايزة انام.
"
97	"كرر من تانى بتصميم: - يابت تعالى. بقولك عايزك في موضوع مهم؟ الله هو النوم هايطير.
"
98	"دبت على الارض بغيظ قبل ماتتحرك وتوصل عنده. قعدت قصاده على الكرسى: - نعم يا بابا. موضوع ايه اللى انت هاتقولى عليه.
"
99	"بصوت حماسى وملهوف: - اتفتحتلك طاقة القدر يا نورا وقريب قوى هانغرق في العز بسببك.
"
100	"نجلاء وهي بتوضع اَخر طبقين: - طاقة ايه بالظبط اللى افتحت وهاتغرقنا في العز بسبب نورا.
"
101	"هتف بسعاده وصوت فرحان.
"
102	"- انا الليلة اللى فاتت. قدمت مع معتصم ميعاد الفرح. وخلناه الاسبوع اللى جاى.
"
103	"هزت دماغها بعدم استيعاب وهي بتنهض عن الكرسى مخضوضة: - نعم! فرح ايه دا اللى في اسبوع؟
"
1	"حركت دماغها بعدم تركيز وهي بتكدب ودانها بحجة الاصوات العاليه للدجيي والسماعات العالية: - انت بتقول ايه؟ كرر كلامك تانى بصوت اعلى.
"
2	"قرب بدماغه منها يقولها في ودانها: - عايز اقولك انى روحت مع جدى النهاردة عند عبد الرحيم وطلبنا ايد هدير رسمى وهو وافق ومعترضش.
"
3	"رفع راسه يقابل عنيها لقاها بتشد على ايده بلهفة: - انت بتتكلم جد يا وائل والنبى؟ اوعى تكون بتهزر ياولا.
"
4	"هز بدماغه ينفى مع ضحكة جميلة طالعة من القلب: - والله مابهزر انا فعلاً طلبتها والخطوبة رسمى يوم الجمعة ان شاء الله.
"
5	"بفرحة ام مشتاقة لفرح ابنها ضمته بقوة تاخده في حضنها.
"
6	"- الف مبروك ياحبيب قلبى. وأخيراً هاتتجوز اللى بتحبها بعد تعب ولف ودوران في البحث عليها.
"
7	"رد عليها وهو متبت في حضنها: - عندك حق ياامى والله. دا انا كنت خايف قوى لتروح منى بعد التعب دا كله.
"
8	"صباح بزغدة خفيفة بايدها على دراع بنتها: - ماخلاص يابت انتى ماصدقتى. سيبى الواض شوية
"
9	"الناس بتبص عليكم.
"
10	"نجلاء بعد مابعدت شوية عن ابنها: - خليهم يبصوا براحتهم. واحدة حاضنة ابنها حد ليه عندى حاجة؟ بس تعالى هنا استنى. انت هاتعمل الخطوبة من غير ماتقول لابوك؟
"
11	"وجهت سؤالها الاَخير ل وائل اللى اتنهد بتعب: - والله ماانا عارف ياامى هاعمل ايه معاه؟ بس انا ححاول تانى معاه ولو مرضيش. يبقى خلاص بقى مايلومنيش عشان انا عملت اللى عليا.
"
12	"عيونها كانت بتتنقل مابين والدتها وابنها بقلق: - طب لو ماوافقش. هاعمل ايه انا بقى لو مرديش انى احضر معاك؟ هاتعمل الخطوبة من غيرى انا كمان يا وائل؟
"
13	"ربتت صباح بايدها على دراع بنتها بحنية: - خليكى في فرحة بنتك دلوك. وبكره يحلها الحلال.
"
14	"اللتفتت نجلاء ناحية بنتها وهي بتمتم في سرها: - فرحة بنتى! اللى كل يوم بموال وانا نفسى معدتش فاهماها.
"
15	"كانت بتتكلم بشرود ولكن وائل فوقها بصوته: - ايه ياست الكل؟ هاتفضلى واقفه كده سرحانة كتير. احنا عايزين نطلع للعروسة نسلم عليها مش جاية معانا ولا ايه؟
"
16	"وفى الكوشه عند العرسان نورا كانت قاعدة وفارده ضهرها بتفاخر. بعد ما نقت اغلى شبكة من اساور دهب وعقد يغطى صدرها دا غير الدبلة ومحبسها ومعاه جوز خواتم زيادة. والفستان من افخم اتيليه ومكياجها وشعرها في اشهر بيوتى سنتر. وكأنها بتعوض نفسها بالفلوس والدهب الكتير. انتفضت فجأة لما حست بلمسة ايده على دراعها.
"
17	"- في ايه ياجدع انت الله؟ دى المرة الرابعة تعملها واحذرك!
"
18	"قالتها بصوت واضح وهي بتنفض ايدها. قرب هو بوشه منها يكلمها بنظرات جريئة وصوت محذر: - وطى صوتك الناس هتاخد بالها. انا كنت عملت ايه ياعنى لعصبيتك دى كلها؟
"
19	"نظرتله بغيظ وهي بتدوس على اسنانها: - بلاش استعباط معايا. مش عشان قاعدة بنص كم ودراعى باين يبقى هاسمحلك كل شوية تتحرش بيا.
"
20	"ضحك بسماجة قدامها يستفزها اكتر: - اتحرش بيكى ايه يامجنونة؟! دا انا خطيبك دلوك وجريت قوى هابجى جوزك. ماهو انا بصراحة بعد ماشوفت الحلاوة دى كلها مش هاجدر اصبر كتير.
"
21	"قال الاَخيرة باسلوب وقح ونظراته بتنزل على اللى مكشوف من فستانها. جعلها تقشعر من جواها لكن صوت شقيقها اللى وصلها وهو بيكلم ستها خلاها تقوم منبوطة من مكانها وكأنه جالها نجدة. انتظرت لما وصل عندها واترمت في حضنه: - وائل حبيبي، انتى وحشتنى قوى ياقلبى.
"
22	"وائل اللى خرجها من حضنه بالعافيه بابتسامة كبيرة: - لدرجادى كنت واحشك اوى ياعروسة؟ على العموم انتى كمان كنتى واحشانى. الف مبروك ياأحلى: نورا.
"
23	"قال الاَخيرة وهو بيبوس على رأسها بحنان اخوى وبعدها اللتفت ل معتصم يمد كفه ويصافحه على مضض: - الف مبروك يااااستاذ معتصم.
"
24	"شده من ايده ياخده في حضنه بالقوة بترحيب مزيف: - الله يبارك فيك ياابونسب ياغالى. ايه ياراجل انت محدش شايفك ليه من الصبح؟ دا حتى يبجى فرح اختك مش واحدة غريبة يعنى.
"
25	"خرج من حضنه يرد عليه بتوتر: - معلش بقى اشغال هي اللى بتلهى الواحد. عن اذنك.
"
26	"قالها وابتعد عنه ينتظر جدته صباح اللى كانت بتحضن نورا تبارك لها. وبتقليد متوارث خرجت من بوكها خاتم دهب هدية وضعته في صابعها واتصورت معاها. اضطرت صباح تمد كفها ل معتصم تباركله وتتصور معاه وهي قلبها بيتقطع بداخلها
"
27	"- نعم ياحبيبى كرر كلامك تانى عشان افهم
"
28	"خرجت من مدحت وهو بيمد بدماغه يسمع كويس وهو قاعد قبال اخوه بتحفز.
"
29	"رد عليه رائف ببرود: - اممم يعنى انت عايزنى اجول واعيد في كلامى. ماشى ياعم اجولك تانى. ياسيدى انا عايزك تجف معايا وانا بكلم ابوك. عشان تقنعه نروح بكره نخطب نوها من ابوها الحاج سعيد بعد انا ما كلمته وخدت منه ميعاد.
"
30	"سند بكف ايده على خده يساله بسخرية: - وعلى كده انت ياحبيبى خدت منه الميعاد على الساعة كام بجى؟
"
31	"رد بعفوية وهو بيمط بشفايفه: - هو انا ماخدتش على بكرة بالظبط. انا كنت كلمت الراجل لما شفته في المحافظة وخدت رأيه. والراجل صراحة رحب. فاتفجت انا معاه ان اول اجازة هانزل فيها من الدراسة عالبلد. هاخد ابويا واخويا الدكتور وتبجى رسمى.
"
32	"شاور بسبابته وهو بيحاول يسيطر على اعصابه: - يعنى انت قررت من نفسك وخطبت البنت من ابوها ودلوك بتقولنا عشان بس نروح معاك.
"
33	"رد بسهولة: - طبعاً ياعم. امال يعنى عايزنى مانفذش وعدى مع الراجل؟ هي دى برضوا الاصول!
"
34	"بنبرة استهزاء: - لا ميصحش وانت سيد من يفهم في الاصول يا رائف باشا!
"
35	"اتدخلت نهال اللى كانت بتسمع لحديث رائف من اول القعده بعدم تصديق: - يعنى انت لما بعت الرسالة ل نوها عن خطوبتك ليها من ابوها كان جد مش هزار؟
"
36	"رد عليها بثقة وحزم: - وهي الحاجات دى فيها هزار يابنتى؟ دا الراجل كان هايطير من الفرحة ومكانش مصدق ان بطلب بنته. على فكرة يا نهال نبهى على صاحبتك تتعدل في الرد عليا وبلاش منه الوش الخشب ده.
"
37	"ردت عليه وهي بتضحك بذهول: - يابنى انت مجنون؟! عايزها تتعدل معاك في الرد ازاى وهي جالتلك من الاول انها هاتكمل تعليمها ومش عايزه حاجة تشغلها عنه.
"
38	"مدحت وهو بيهز براسه يستوعب: - يعنى انت كلمت ابوها رغم رفض البنت وكمان من غير ما تشورنا؟!
"
39	"اتعصب اخيرا في رده: - ماهى اللى غبية مش فاهمة. انا جولتلها هاخليكى تكملى تعليمك بس في بيتى زى اخويا الدكتور وصاحبتك نهال. بس هي مش مصدقة وعايشة دور الطالبة النجيبة وكأنها هاتطلع الدكتور مجدى يعقوب.
"
40	"- امشى جوم وغور من وشى يا رائف؟
"
41	"قالها بثبات انفعالي على وشك الانفجار.
"
42	"رائف بنبرة اتهام ودراما: - انت بتمشينى يا مدحت من اؤضتك؟ وانا عشمت فيك انك هاتجف جمبى وتساندنى!
"
43	"صرخ عليه بصوت عالى جعله ينهض مفزوع من مكانه: - امشى يا رائف واطلع حالاً. بدل ما افش غليلى فيك دلوك وانا على اَخرى اساساً وماهصدق. اطلع بره ياض.
"
44	"فى الصرخة الاَخيرة كان وصل عند الباب. مسك في المقبض وهو بيتوعد: - ماشى يا مدحت خليك كديها. عشان انت كده بتتخلى عنى في أشد وقت محتاجك فيه.
"
45	"وقبل مايتهور ويقوم عليه حس رائف فخرج بسرعة خوفاً منه. نهال انفجرت في نوبة ضحك هستيري من شكله و مدحت اللى كان متجهم وشه بقى يتفرد بالبطئ وفي النهاية ضحك معاها.
"
46	"لكن نهال اتكلمت أخيراً: - شكله بيحبها بجد والله. بس نوها هاتعلمه الادب دى صحبتى وانا عارفاها.
"
47	"رد عليها بابتسامة وغمزة: - خليه يوقع في شر اعماله. انا كنت حاسس من الأول ان نهايته هاتيجى على ايد واحده من اللى كان بيمشى معاهم. بس ربنا لطف!
"
48	"اتسحب بهدوء وهو بيمشى بخطواته بداخل الغرفة اللى اتحرم من دخولها ليلتين عشان مايقربش منها ولا يعرف يصالحها. طلع عالسرير بهدوء وهو بيرفع الغطا ويدخل جمبها. كانت نايمة بسكينه وشعرها مغطى وشها. بطرف صوابعه قعد يزيح خصلات شعرها الغزيرة وهي حاجبة وشها عن رؤيته. من غير مايحس رفع خصلة منهم بخفة يشم في ريحتها باستمتاع. فكرته بلحظات وأوقات جميلة مابينهم. الايام اللى فاتت جعلته يفهم ويحس كويس ان حبها في قلبه مكانش انبهار وأعجاب زى ماقالتله نورا. لا دا حب في القلب معشش وساكن من عند ربنا اللى بيألف القلوب من غير حسابات ولا شكليات.
"
49	"اتنهد بصوت واضح وهو بيردد مع نفسه: - بحبك يا بدور.
"
50	"الظاهر ان الصوت كان عالى لدرجة انه جعلها تصحى وتفتح عنيها. قامت منبوطة اول اما وقعت عيونها عليه وهو قاعد جمبها وشه قريب اوى منها.
"
51	"- انت ايه اللى جابك هنا يا عاصم؟
"
52	"قالتها وهي بتحاول تنهض بجزعها. سندها هو بأيد والتانية ظبط بيها مخدة تسند ضهرها وهو بيرد عليها: - حاسبى براحة طيب عشان ماتتعبيش.
"
53	"عيونها الملونة برقت بحده: - رد عليا الاول وبلاش كلامك المزوق ده.
"
54	"ابتسم بتسلية وهو بيقرب بجزعه منها: - ايه يا بدور؟ هو النوم الكتير خلاكى تنسى ان دى اؤضتى ولا دى فرشتى؟ ولا نسيتى كمان انك مراتى!
"
55	"زاحته بايدها تبعده مسافة شوية عنها: - لا منسيتش. لكن انت اللى نسيت انى حامل وتعبانه وجعدتك هنا ملهاش لازمة. عشان امى هاتبيت النهارده جمبى بدل نهال اللى راحت لجوزها الدكتور مدحت.
"
56	"قرب منها تانى يلاعبها: - بس امك مشت من ساعة. وبينها كمان مش راجعة تانى.
"
57	"ردت بانفعال: - لو مجاتش امى يبجى هاتبعت نهلة يعنى برضك مش هايسبونى.
"
58	"فتح بقه باندهاش: - هي حصلت ل نهلة كمان العيلة الصغيرة اللى مخلصتش ابتدائى. تراعيكى وتاخد مكانى جمبك عالسرير. طب ما اراعيكى انا وتكسبى فيا ثواب.
"
59	"زاحت عيونها عنه وهي بترد بتصميم: - متشكرين لخدماتك ياسيدى. اختى حتى لو كانت صغيرة برضك هاتراعينى احسن منك.
"
60	"اتكلم بتمثيل: - للأسف يا بدور انت مضطرة تتحمليني. عشان لا امك ولا نهلة ولاحتى نهال الخبيثة حد فيهم هايجرب من الأوضة دى تانى.
"
61	"اللتفتت تنظر له بتسأؤل فالتقط هو نظرة عيونها يرد بفرح: - عشان انا صالحت عمى وحبيت على راسه كمان. وخدت منه وعد ان امى او امك لو حد فيهم جه يساعدك قبل المغرب هايمشوا. يعنى الوقت اللى فاضل كله هاتبجى تحت رعايتى انا وبس.
"
62	"داست على سنانها وهي قافلة بقها تفكر في كلامه كويس. وهو بيتابع بابتسامة انتصار.
"
63	"- شوفتى بجى يا بدر البدور. انتى ملكيش غير حبيبك اللى فاضلك وبس. وحتى لو حصل مابينا اخطاء برضوا اخرنا لبعض.
"
64	"- عايزة لبن!
"
65	"- نعم!
"
66	"خرجت منه ببلاهة رداً على جملتها المبهمة. ردت هي بمكر: - انت مش جولت انك هاتراعينى وتاخد بالك منى. وانا دلوك طلبت معايا اشرب كوباية لبن سخن كبيرة ادفى بيها معدتى!
"
67	"داس على شفته بسنانه ينظر لها كويس بتفكير قبل مايقوم من جمبها على مضض تنفيذا برغبتها
"
68	"- ماشى يا بدور اسخنلك لبن. ولو عايزة اى حاجة مش هاجولك لا برضوا.
"
69	"بمجرد ما عطاها ضهره. ابتسامتها بقت ماليه وشها من منظره.
"
70	"فى اليوم التالى.
"
71	"خرج ياسين من غرفته بعد ما صلى الضحى. لقى بنته صباح قاعد وحاطة ايدها على خدها. سرحانة وشاردة لدرجة انها ماخدتش بالها من والدها.
"
72	"- صباح الخير ياصباح.
"
73	"انتبهت على صوته فردت عليه بصوت واطى: - اهلاً بابوى صباح الخير.
"
74	"خبط بعصايته قبل ما يقعد جمبها وكانه بيفوقها: - ايه امال صوتك مغير ليه؟ دا غير انك سرحانة وفي دنيا غير الدنيا.
"
75	"تنهيدة كبيرة خرجت منها قبل ماترد عليه: - يعنى هاجول ايه بس يابوى؟ كل شئ نصيب واللى مقدره ربنا هايكون.
"
76	"قرب منها بدماغه وهو مضيق عنيه: - قصدك ايه بكلامك اللى مش مفهوم ده؟ هو انتى امبارح مافرحتيش بشبكة نورا؟
"
77	"مصمصت ببقها وهي بتعوض طرف شفتها: - افرح كيف بس يابوى؟ دا ربنا العالم انى ماغمضليش جفن من امبارح وانا مخى بيودى ويجيب!
"
78	"ياسين باستفسار: - ايه اللى قالقك بالظبط يابتى جولى؟
"
79	"لوحت بكفوفها في الهوا قبل ماترد بقلق: - خايفة جوى يابوى عالبت. انا عارفة انها طايشة وفرحانة بالدهب الكتير والغالى اللى شبكها بيهم معتصم. بس دا مش سهل يابوى وبذرة شر زى ما بتجول انت. دا غير خواته البنته اللى عاملين زى العقارب. دا انا حظى امبارح وجعنى على طربيزة جمبهم. الكلام اللى سمعته منهم على البت ودهبها والفلوس الى صرفها عليها. كله حقد وغل. انا عارفة ايه اللى كان وجعها الوجعه المطينة دى بس ياربى؟
"
80	"ياسين وهو بينظر لها بتأثر: - انتى جولتيها جبلى. النصيب يابتى هو اللى جابها من اسكندرية عشان تتخطب ل معتصم هنا اللى احنا نطيق العما ولا نطيجه. المهم دلوك خلينا في وائل دا النهاردة هاياخد عروسته وينجى الدبل. وبكره ان شاء الله هاتبجى ليلته احلى ليلة. ايه انتى مش فرحانه له؟
"
81	"ابتسمت برزانة: - كيف بس يابوى؟ دا انا الفرحة مش سايعانى ان ربنا جبر بخاطره واض بتى الغالى
"
82	"ياسين وهو بيدور بعيونه في البيت.
"
83	"- الا هو فين دلوك؟ انا مش شايفه يعنى؟
"
84	"ابتسامتها زادت اكتر: - راج يلف على خواتى وعيالهم يدعيهم عالخطوبة حكم دا حالف ليخليها ليلة ماتتنسيش.
"
1	"فى البيت الكبير خرجت نجلاء من حمامها لقت جوزها نايم عالسرير وجزمته مرميه عالارض بعشوائيه. كل فرده في حته. نزلت عالارض تشيلهم وهي قرفانه: - ايه دا يا سامح؟ الجزمة مالها مبهدله كده وكلها تراب؟ هو انت كنت بتحفر؟!
"
2	"قام بجزعه عن السرير مفزوع: - مين دا اللى يحفر؟ ومين جاب سيرة الحفر؟
"
3	"- حيلك حيلك. براحه شويه. ليه الاسئله دى اساساً؟ انا بس مستغربه من شكل الجزمه المتبهدل!
"
4	"رجع تانى ينام بتعب. فقدمت هي عليه تكلمه مخضوضه بعد ماشافت هدومه: - يانهار اسود دا حتى هدومك كمان مبهدله كلها وبهدلت السرير هو انت كنت فين بالظبط؟
"
5	"قام المره دى عن السرير بجسمه كله يقول بزعيق: - جرى ايه يانجلاء؟ خايفه اوى عالسرير. غيرى الفرشه ياختى. دا انتى صعبه اوى. حضريلى غيار عبال ما اخرج من الحمام. جتك الهم.
"
6	"نظرت نجلاء لضهره وهو داخل الحمام مستغربة ومش لاقيه اجابة لاسئلتها.
"
7	"- يعنى مارديتش عليا؟!
"
8	"نزل بدماغه عالارض يستغفر ربنا وهي واقفه متحفزه لرده فكررت بسؤال تانى: - جرا ايه ياعاصم؟ انت ساكت ليه؟
"
9	"رفع راسه ينظرلها بحده ولكنه بيحاول يمسك اعصابه ويرد بزوق: - هو زين وحلو كمان.
"
10	"شهقت بفرحة ولكنه خضها لما كمل: - بس ياريت تخلى بالك من كلامك تانى مره وبلاش حكاية عشان خاطرك دى.
"
11	"ضحكتها راحت منها فردت تقول: - هو انت زعلت ياعاصم. بصراحه انا اللى في قلبى على لسانى. واللى بحس بيه بقوله على طول من غير حسابات.
"
12	"- لا لازم تراعى الحسابات. انا راجل متجوز، ومش متجوزها واحده وخلاص. لا انا متجوز حب عمرى فاهمه.
"
13	"قال كلامه وهو بيشد على كل حرف خارج منه. عشان يفوقها وهي وشها جاب مية لون وهي حاسه برجفه انتابتها من كلامه وهو اخد باله كويس لكنه مرضاش يتراجع ولا يلين معاها وفجأه نهض عن كرسيه يقول: - على العموم انا متشكر ياستى على زوجك. عن اذنك بجى اطلع اشوف امى.
"
14	"قام بسرعه واتخطاها عشان يطلع السلم لكنها وقفته فجأه وهي بتقول
"
15	"- بس على فكره بقى مش لازم يكون حب اللى انت حاسه معاها. اكيد اعجاب ومع الوقت هتاخد بالك.
"
16	"اللتف لها مضيق عنيه بريبه؟
"
17	"- تجصدى ايه؟
"
18	"- يعنى مثلاً فرق التعليم. اللى انا عرفته انك حاصل على ليسانس حقوق يعنى تعليم عالى وبدور زى ما سمعت دبلوم زراعه! يمكن انت فرحان دلوقتى بيها وبجمالها المبهر لكن كل دا مع الوقت هايروح.
"
19	"شاور بايده يوقفها باشارة تحذير: - لو سمحتى. اولا انتى ملكيش دعوه باللى بينى وبين مراتى.
"
20	"ثانيا وهو الاهم. حتى لو ده حصل برضوا مش هافرط فيها ولا هاتجوز عليها ولا حتى هاجرحها بكلمة سمعاني.
"
21	"- حتى لو صابك الملل وشعرت بالتعاسه معاها؟
"
22	"نظرته ازدادت حده وهو بيحاول مايخرجش عن شعوره معاها. في الاخر رد عليها بهدوء
"
23	"- انا اعرف حاجه واحده هي ان اللى يحب مايكرهش ولو جاء اليوم اللى حسيت فيه بتعاسه معاها. فانا برضو راضى. عن اذنك بجى اطلع اسلم على امى عشان اللحج اتغدا مع مرتى.
"
24	"- استنى عندك انا اللى ماشية ومش هاستنى تانى كمان.
"
25	"قالتها نورا بعصبيه لكن الرد جاه من الخلف
"
26	"- استنى يابتى ليه ماشيه؟
"
27	"نظرت بحده ناحيته قبل ما ترد عليها: - معلش بقى يامرات خالى تتعوض مرة تانية!
"
28	"قربت منها سميحه بعد مانزلت السلم تمسكها من ايدها وتحلف عليها
"
29	"- والنبى ان ماكنتى تتغدى معانا لا...
"
30	"قاطعته نورا قبل ماتكمل: - والنبى ماتحلفى انا اساسا مقدرش اتأخر على بابا وهو في البيت دلوقتى.
"
31	"- طب خلاص ماتروحيش لوحدك. روح معاها ياعاصم وصلها.
"
32	"قاطعتها هي بعصبيه: - لا انا اعرف السكه كويس اوى ياخالتى. مش محتاجه اتعبك يا استاذ. عاصم. عن اذنكوا بقى
"
33	"قالتها وخرجت على طول قدام نظرات سميحه اللى اندهشت من جمود ابنها فزغدته بأيدها: - خبر ايه ياعاصم؟ سايب البنيه تطلع جدامك. مش تحلف توصلها.
"
34	"رد على والدته بلامبالاه.
"
35	"- هي مش عرفت السكه وجات لوحدها. يبحى تعرف ترجع لوحدها.
"
36	"فتحت سميحه بقها باندهاش.
"
37	"- واه ياعاصم!
"
38	"دخل معتصم بيته وهو تعبان. رمى نفسه على اقرب كنبة ومد رجله يأن بوجع. رفع عينه لجبيصى اللى واقف قصاده ساكت مابينطقش: - مالك واجف كده ومتنح ليه؟
"
39	"هرش في رقبته بحركه معروفه عنه لما يبقى عايز يفهم. ابتسم معتصم بسخريه يقول: - هاتموت وتسأل. عارفك انا وحافظك!
"
40	"وكأنها جاتلوا عالطبطاب فسأل على طول: - ايوه بجى انا هاموت واعرف. هو في مجبره صح ولا لاه؟ ولو في تبعتله ليه عشان ياجى من الإسكندرية ويشاركك فيها؟ ماكنت اشتريت البيت وبعد كده حفرت. زى البيه العمده ماكان بيعمل!
"
41	"المره دى ضحك بصوت عالى يقول: - والله وكبرت ياجبيصى وعرفت تفكر كمان!
"
42	"مال بدماغه يرد بعتب: - الله يسامحك يابيه عشان دايماً مفكرنى غبى. بس انا طول عمرى مع العمده وعارف زين كيف بيتصرف في الحاجات دى.
"
43	"وقف ضحك يرد عليه: - طب يا زكى انا عارف بعمل ايه زين ومش محتاج نصيحتك. روح بجى جول للمره اللى جوا دى تحضرلى الوكل على ما اروح اتسبح واغير خلجاتى وبلاش تتدخل تانى في اللى ملكش فيه.
"
44	"نظر له بغيظ قبل مايمشى وينفذ اللى اتقاله. فقام معتصم من الكنبه وهو بيردد مع نفسه.
"
45	"- جال ابوك كان بيعمل ويسوى. هو انا ابويا كان بيتحرك خطوه من غير شورة امى!
"
46	"- فرق التعليم. اللى انا عرفته انك حاصل على ليسانس حقوق يعنى تعليم عالى وبدور زى ما سمعت دبلوم زراعه! يمكن انت فرحان دلوقتى بيها وبجمالها المبهر لكن كل دا مع الوقت هايروح.
"
47	"كلامها كله كان بيتعاد في دماغه وهو بيفكر. هل من الممكن ان يكون دا حقيقي. و حبه ل بدور يبقى انبهار بجمالها ومع الوقت يروح ويجي بداله الملل. يعنى معقول الحب دا كله يكون اعجاب وبس.
"
48	"- عاصم. ياعاصم.
"
49	"خرج من سرحانه على صوت بدور وهي بتناديه. فاللتفت لها يرد
"
50	"- ايوه يابدور عايزه ايه؟
"
51	"حطت ايدها على وسطها وهي واقفه بغضب متصنع
"
52	"- بجالى ساعه وانا مرجباك وانت باصص على الحيطه سرحان. بتفكر في مين ياعاصم؟
"
53	"ابتسم لها بمكر: - تفتكرى في مين؟
"
54	"وشها قلب وقربت عليه تقعد جمبه وتسأله بجديه: - اوعى تكون بتفكر في حد غيرى ياعاصم. ياما والنعمة اكون شاربه من دمك.
"
55	"ابتسامته زادت اكتر وهو شايف وشها قلب وعنيها برقت بتهديد. فكررت سؤالها تانى وهي بتنظر له بشراسه وماسكه ياقة الجلبيه: - جول ياعاصم متعصبينيش. اعترف دلوك بتفكر في مين غيرى
"
56	"ضحك بصوت عالى يرد عليها
"
57	"- براحه يابوى انا مش كدك.!
"
58	"وبداخل غرفتها وهي قاعده على سريرها وماسكه فونها وبتنظر لصورته اللى اخدتها له من غير مايدرى. بعد مانزلت من الدور التانى وشافته بياكل في طبق الرز اللى عملتوا هي حجه عشان تشوفه. دموعها نزلت من غير ماتدري. بعد ما افتكرت كلامه القاسى لها. من غير مراعاه لشعورها ولا تقدير. مسحت بايدها على خدها تنشف دموعها وتقول بصوت واضح لنفسها: - ماشى ياعاصم. انا هاعرفك انا مين؟!
"
59	"وفى المدينه وتحديدا في سكن الطالبات. نوها كانت منهمكه في القرايه والمذاكرة. رن فونها برقم غريب. بعد ما مسكتوا اتأكدت انها متعرفوش مرضيتش ترد. وسابتوا يرن مع نفسه. اتكرر تانى الاتصال وهي فضلت على موقفها ومع التكرار للمره التالته قفلت الفون نهائى. عشان تركز في مذاكرتها من غير ازعاج.
"
60	"وفى الناحيه التانية صاحب الاتصال كان بيدب في الارض بغيظ.
"
61	"- اعمل ايه معاكى ياشيخه انتى ايه مابتحسيش. ابعتلك طلب صداقه باسم مختلف متجبليش. اتصل بيكى ماتروديش. ايه جطر؟!
"
62	"قالها رائف بصريخ مع نفسه وهو بيرمى الفون على فرشته. بعد ما غُلب معاها.
"
63	"فرك بايديه يسأل نفسه
"
64	"- طب اعمل ايه ياربى عشان اقنعها توافق عليا. عمل ايه وهي جفل!
"
65	"- بس انا بحبها ومش عارف ليه؟! دا باين ربنا بيخلص منى كل اللى عملته في حياتى.
"
66	"وفى اليوم التالى. في البيت الكبير كان جالس ياسين على سفرة الفطار ومعاه الجميع فرفع عينه لصباح وبنتها يخاطبهم: - انا كلمت عبد الرحيم وجولتلوا ان الجماعه عايزين يعملوا زيارة.
"
67	"وائل بفرحه ولهفة: - والنبى جدى وبالسرعه دى ينصر دينك ياشيخ.
"
68	"ضحك ياسين يقول: - الله يخرب مطنك ياشيخ. ياض انا جصدتى على زيارة عاديه امك هي وستك يعملوا زيارة للبنيه العيانه. لسه بدرى ياض على اللى في بالك.
"
69	"- بدرى فين بس ياجدى؟
"
70	"قالها وائل باحباط فردت عليه صباح
"
71	"- ياواض اتجل شوية. انا هاروح انا وامك النهارده نشوفها وبعد كده ربنا يجدم اللى فيه الخير؟
"
72	"سأل سامح وهو مستغرب
"
73	"- هو في ايه بالظبط؟
"
74	"جاوبت نورا بغيظ: - اصل ابنك عايز يتجوز هنا من البلد ولقى ست الحسن اللى بيحلم بيها.
"
75	"فتح بقه يرد باستنكار: - نعم! وانا اخر من يعلم بقى. بيتصرفى من ورايا ياست نجلاء؟
"
76	"ردت عليه نجلاء بسرعه: - من وراك ايه بس ياسامح؟ هو احنا لسه عملنا حاجه. دا احنا رايحين نشوف واحده عيانه!
"
77	"وشه قلب يرد عليها بتهكم
"
78	"- انت ياست انتى بتستعبطى ولا عايزه تستغفلينى عيانه مين انتوا مش بتقولوا عروسه؟
"
79	"ترك ياسين الى في ايده يرد عليه بغضب.
"
80	"- خلى بالك من كلامك ياسامح وراعى وجودى.
"
81	"رد عليه بخزى واضح
"
82	"- انا مقولتش حاجه. انا بس عايز افهم.
"
83	"اتدخلت صباح تهدى شويه
"
84	"- انا هافهمك ياولدى وهاجولك على الموضوع كله.
"
85	"- ابوها فكهانى واخوها فكهانى. دا ايه النسب اللى يشرف ده؟!
"
86	"دا كان رد سامح بعد ما سمع الحكاية كلها من صباح واللى اتخضت من اسلوبه زيهم كلهم فقالت: - واه وماله الفكهانى ياولدى. ناقص ولا جليل؟
"
87	"سابها واتوجه بنظره لوائل اللى اللى اتصدم من رد فعل والده: - بقى يا حيلتها سايب بنات اسكندريه وجايلى هنا الصعيد عشان تخطبلى من البلد الفقريه دى؟
"
88	"خرج عن صمته يرد بقوه
"
89	"- ومالها البلد وبنات البلد ايه اللى يعيبهوم؟
"
90	"صرخ بصوته عليه
"
91	"- انت هاتبجحلى ياض!
"
92	"دب ياسين عصايته عالارض بعصبيه: - خبر ايه ياسامح؟ انت مالك جايم تجول ياشر اشطر
"
93	"حط ايده على صدره يقول
"
94	"- انا برضوا ياعم ياسين؟ هو انا مش من حقى اختار لابنى البنت اللى ها يتجوزها؟
"
95	"المره دى ردت نجلاء
"
96	"- واحنا غلطنا في ايه بس؟ ما احنا بنقولك اهو وبناخد رايك!
"
97	"- بتاخدى رأيى! دا انتوا كان ناقص تجوزوه من غير ما اعرف!
"
98	"- لا اله الا الله.
"
99	"قالها ياسين وهو بيحاول يتمالك اعصابه. وبعدها كمل: - اديك عرفت ياسيدي؟ عايز ايه ياسامح من الاَخر كده؟
"
100	"وزع نظراته على الجميع قبل ما يجاوب ويقول
"
101	"- من الاَخر كده الواض ده لو عايز يتجوز من البلد هنا. ينقى واحده عليها القيمه وتبقى بنت ناس وعزوه.
"
102	"هز براسه وائل يستوعب: - بنت ناس ازاى يعنى؟
"
103	"رد عليه بصوت عالى
"
104	"- يعنى ناس يملكوا اراضى او تكون عيلتها غنيه ومعروفه. مش نسيب اسكندريه وتيجى هنا نناسب فكهانى.
"
105	"رد فعله عمل صدمه لجمتهم كلهم وهما بينظروله مستغربين لغته الغريبه. ضيق ياسين عنيه يسأله بريبه
"
106	"- ولما انت كاره البلد جوى كده ياولدى. ايه اللى مخليك جاعد المرة دى ومماشيتش ليه زى كل مرة؟
"
107	"نفخ صدره وهو بيعدل في ياقة قميصه يقول: - ما انا كنت هاقولكم النهارده عالموضوع المهم اللى قاعد عشانه هنا في البلد!
"
108	"نجلاء بتعب: - موضوع ايه المهم ياسامح؟
"
109	"ابتسم بسماجه وعينه عالجميع: - هههه جواز برضوا!
"
110	"خرجت نهال مستعجله من شقتها وهي بتقفل فيها باستعجال عشان تحصل مدحت اللى نزل قبلها يسخن العربيه على مل تخلص هي لبس ولكنها اتأخرت. قفلت الباب كويس واللتفتت تمشى. لكنها اتفاجأت بطفل جميل كان واقف جمبها وبينظرلها ببرائه.
"
111	"وطت تبقى في مستواه تسأله: - انت مين ياقمر؟
"
112	"رد بلدغه محببه: - انا اسمى يأفت منصوى (رأفت منصور)
"
113	"ضحكت بمرح: -هههه بتقول مين؟
"
114	"نفخ بضيق
"
115	"- بقولك يأفت انتى سمعك تقيي.
"
116	"- لاااه دا انت تجنن وانا هاموت لو ماخدتش منك بوسه
"
117	"قالتها نهال بضحك وهي بتشيله وتبوسه في خدوده وتداعبه.
"
118	"- انت هنا يارأفت وانا بدور عليك. خضتنى يااخى.
"
119	"رفعت نهال عينها لاقت قدامها راجل مهيب بطوله وطلته الانيقه فسالته
"
120	"- انت تعرفه؟
"
121	"رد الراجل بتعب
"
122	"- عز المعرفه دا ابنى ودا ميعاد الحضانه عشان يحصل الباص. ياللا بينا رأفت وانت ياهانم الف شكر ليكى.
"
123	"شيبط الولد في نهال: - انا مش رايح الحضانه النهارده انا هاقعد مع طنت الحلوه.
"
124	"ضحكت نهال من غير ماتدري لفتت نظر الواقف قصادها فرد على ابنه
"
125	"- عيب يارأفت تعالى نمشى وسيب طنت الحلوه تحصل كليتها.
"
126	"- هو في ايه؟
"
127	"اللتفت نهال على مصدر الصوت وهي عارفه صاحبه. فلقت مدحت اللى زهق من تأخيرها وطلع بنفسه يشوفها فاتفاجأ بالجملة الاخيره اللى قالها ابو الولد وهو بيبصلها وعينه بطق شرار.
"
1	"كانت الدنيا مسا لما دخل وائل البيت الكبير وهو بيجُر رجله بتعب واحباط. لقى ياسين قدامه وهو خارج من غرفته
"
2	"- انت وصلت! حمد لله عالسلامه ياولدى.
"
3	"قالها ياسين بلهفه ودا هز بدماغه ونزل عالكنبه بتعب يقول
"
4	"- الله يسلمك ياجدى.
"
5	"قعد ياسين عالكنبه اللى قصاده.
"
6	"- ها عملت ايه؟
"
7	"رفع راسه ينظر لجده بأحباط وبعدها نفخ بقوه
"
8	"ياسين باستغراب
"
9	"- واه. يبجى ماطلعتش هى؟
"
10	"سكت وائل وماردش و ياسين بفراسته فهم فطبطب على رجله بخفه يأزروه.
"
11	"- خلاص ماتزعلش. محلوله ان شاء الله
"
12	"نظر لجده بياس
"
13	"- فين بس ياجدى؟ وهي عامله زى الحلم بيهل طيفها قدامى ويختفى تانى. طب هاتصدق انى حالاً شايفها!
"
14	"سال ياسين بلهفه
"
15	"- شوفتها فين بالظبط؟ وانا اعرفها بت مين؟
"
16	"جاوب بسخريه
"
17	"- شوفتها في تاكسى ياجدى عند مدخل البلد وانا راكب مع رائف في عربيته عدت قبالى بالظبط ياجدى وبعدها اختفت هاتقدر تعرف بقى بنت مين؟
"
18	"- طب و رائف معرفهاش؟
"
19	"- ماخدتش باله منها لان التاكسى اختفى بسرعه عالطريق السريع! بس الدكتور مدحت دا طلع صعب اوى؟
"
20	"انتبه ياسين عالجمله الاخيره فسأل
"
21	"- ليه ياولدى؟ ايه اللى حصل؟
"
22	"- دا قابلى مقابله الزفت لما شافنى مع نهال في كافتيريا الجامعه!
"
23	"ياسين بضحكه
"
24	"- معلش ياولدى متزعلش منه. تلاجيه بس غار عليها لما شافها معاك!
"
25	"وائل بدهشه
"
26	"- بيغير منى انا طب ليه؟! دا انا حتى رايحلها عشان اخطب واتجوز.
"
27	"كمل ياسين بضحكه.
"
28	"- شوف هاجولك على حاجه. عارف الدكتور مدحت ده. كد ماهو تجيل وحافظ مركزه مع الناس كلها لكنه مع نهال بيبجى زى العيل الصغير!
"
29	"- معقوله! لدرجادى هو بيحبها؟!
"
30	"رجع بضهره يقول
"
31	"- لدرجادى واكتر ياولدى. بكره لما تتجوز اللى بتحبها هاتعرف!
"
32	"نهض من مكانه يقول
"
33	"- بكره فين بس ياجدى؟ مش لما الاقيها الاول. عن اذنك بقى اروح اريح جسمى شويه؟
"
34	"تابعه ياسين وهو ماشى قدامه فنده عليه.
"
35	"- طب ماتنساش تعدى على ستك وامك الاول. جولهم عالى حاصل؟ اصلهم جاعدين على نار.
"
36	"اللتفت يشاور بدماغه يوافق وكمل بعدها طلوع لدور التانى.
"
37	"وعند مدحت اللى وصل بيته بعد يوم طويل من التعب والشغل. رمى سلسلة المفاتيح بتعب على طرابيزه صغيره في المدخل وهو بيدلك رقابته بتعب و بيتقدم. بخطواته لداخل الشقه اللى معظم اضأئتها هاديه. اتفاجأ ب نهال وهي بتتفرج على شاشة التليفزيون
"
38	"- مساء الخير.
"
39	"قالها وهو بيتقدم بخطوته ويقعد جمبها على كنبة الصالون. فردت هي بهدوء
"
40	"- مساء النور.
"
41	"قالتها والتفتت تانى لمشاهدة الفيلم العربى. اتنهد بألم لما شاف هدوئها الغريب.
"
42	"- خلصتى مذاكره؟
"
43	"اللتفتت ترد باقتضاب
"
44	"- يعنى الحمد لله.
"
45	"بعد كده ماقدرش يستنى فقربها منه يضمها بأيديه الاتنين ويبوس على دماغها وكلمها بصوت اجش وحنين
"
46	"- انتى لسه برضو زعلانه منى؟
"
47	"سكتت وماردتش عليه. اتنفس بقوه يشم ريحتها وهو ضاممها بين ايديه. مستمتع بقربها منه وبصعوبه بعد عنها شويه. يتأمل فيها بهيام
"
48	"- سكتى ليه؟ ردى عليا وجوليلى؟
"
49	"قالها وهو رافع وشها ليه بكف ايده وعينه في عنيها بينما هي سكتت لحظه وبعدين ردت
"
50	"- بصراحه خوفت منك؟
"
51	"ابتسم بخفه وهو بيلمس بأيده على وشها.
"
52	"- خوفتى من حبيبك! طيب دى لحظة عصبيه ومريت بيها. وانت عارفه كويس ان انا بغير عليكى وبجنون كمان اممم. عارفه ولا مش عارفه؟
"
53	"وبسرعه هي ردت
"
54	"- ايوه بس انا مغلطتش انا كنت...
"
55	"قاطعها من قبل ما تكمل
"
56	"- خلاص بجى. احنا مش هانجلب تانى في المواضيع. خلينا نتصالح من غير عتب ممكن!
"
57	"ردت بموافقه
"
58	"- ممكن. بس اوعدنى ماتتعصبش كده تانى وتخوفنى.
"
59	"ضمها بايده بقوه وهو بيهمس.
"
60	"- انا اوعدك انى احاول. لكن انا مضمنش نفسى. لأنى بصراحه مش بحبك وبس. لا يا نهال انتى دنيتى كلها سامعانى. كلها.
"
61	"فى اليوم التالى
"
62	"معتصم كان بيفطر وهو سرحان و جبيصى بيكلمه
"
63	"- ها موافج يابيه اكلم مرة حمدى تيجى تشتغل هنا من بكره؟ موافج يابيه؟ يابيه يابيه
"
64	"قال الاخيره بصوت عالى جعلت التانى يتفزع منه
"
65	"- انت اتجنيت يا جبيصى بتزعج فيا!
"
66	"جبيصى بخوف
"
67	"- طب اعملك ايه يابيه؟ ما انا بجالى ساعه بنده عليك وانت ولا اكنك سامع.
"
68	"- ساعه! وبتنده عليا ليه ان شاء الله؟
"
69	"- يابيه احنا كنا بنتكلم على اللى هاتاجى تشتغل هنا انا بجولك على مرة حمدى اللى كان شغال مع العمده ودلوك هو محبوس.
"
70	"- مرة حمدى!
"
71	"قالها بازدراء وبعدها كمل
"
72	"- يعنى اتصبح بوشك واتمسى بخلجة نبويه مرة حمدى. ضيجت الدنيا مفيش بنت صغيره ولا واحده شكلها حلو.
"
73	"نفخ بصوت مكتوم يرد
"
74	"- ما انا جولتلك يابيه مافيش حد في البلد كلها راضى يشغل بنته هنا. عشان يعنى انت عازب ولوحدك و.
"
75	"معتصم بعصبيه
"
76	"- خلاص ياجبيصى الزفت فهمت. جول ل نبويه وخليها تاجى.
"
77	"هز بدماغه يوافقه وقبل مايتكلم سألوا معتصم
"
78	"- جولى ياجبيصى. هو ياسين عنده ضيوف من بحرى؟
"
79	"رفع دماغه وفكر ثوانى
"
80	"- ااه. انت جصدك على بت صباح. دى نجلاء بيتها اللى جات من اسكندريه على فرح عيال عياله عاصم وبدور والدكتو...
"
81	"- الله يخرب بيت ابوك. سديت نفسى عن الوكل والدنيا كلها.
"
82	"قالها عاصم بمقاطعه وصوت عالى وهو بينهض من عالاكل. جعلت جبيصى يهرش في رقابته وهو ساكت ودا نفخ شويه يهدى اعصابه وبعدها سأل بخشونه
"
83	"- هي نجلاء دى معاها بنته؟
"
84	"- ايوه يابيه هى معاها ولدين وبنت واحده اسمها نورا.
"
85	"كرر معتصم وراه بسرحان
"
86	"- اسمها نورا!
"
87	"وعند البيت الكبير وفي الجنينه تحديداً. نيره كانت مع نورا عند شجرة البرتقان بيحاولوا ينزلوا منها اللى يقدروا عليه وهما مبسوطين. طب عليهم حربى وفاجئهم بصوته.
"
88	"- بتعملى ايه ياخايبه انتى وهى؟
"
89	"نيره بفرحه
"
90	"- تعالى يا حربى نزلى اللى البرتكانه اللى فوج دى.
"
91	"نظرلها بدهشه
"
92	"- انزلك! وانتى معرفاش تنزلى لوحدك؟
"
93	"نورا وهي حاطه ايدها في وسطها
"
94	"- طب ورينا شطارتك انت ياناصح؟
"
95	"حربى بضحكه
"
96	"- بس يابت انتى يابحراويه. انا بكلم الجماعه يعنى مش فاضيلك
"
97	"نيره ضحكت بكسوف و نورا شهقت بصوت عالى
"
98	"- بتضحكى ياختى ياخايبه انتى.
"
99	"قالتها وهي بتضربها على أيدها
"
100	"نيره بدلع وهي بتمسك ايدها وبتدلكها.
"
101	"- ااه. شايف يا حربى بتعمل معايا ايه؟
"
102	"حربى وهو مضيق عنيه بابتسامه وغضب مصطنع
"
103	"- كده برضو هاتكسرى يدها. اتجوزها بيد مكسوره انا دلوك يعنى!
"
104	"نورا بشهقه اكبر
"
105	"- يالهوى عالمُحن. لا انا معنديش مراره ليكو. انا ماشيه وسايبهالكو.
"
106	"رد عليها بسهوله
"
107	"- ياريت بسرعه والنبى
"
108	"نظرت ل نيره لقيتها فرحانه فيها وبكل قوتها قامت زغداها في كتفها قبل ماتمشى.
"
109	"- طب اشبع بيها بقى.
"
110	"نيره اتالمت بضحك وهو فتح بقه بدهشه من تصرفها وهو متابع خطوتها وهي بتمشى. لكنها اللتفت تانى تساله بخبث
"
111	"- طب معلش بقى. انا كنت عايزه اسألك هو لى اا عاصم وبدور بطلوا مايجوا هنا
"
112	"حربى بصفو نيه
"
113	"- عادى يعنى بدور اساساً مابتطلعش كتير و عاصم تلاجيه دلوك مشغول لشوشته في الوكاله
"
114	"نورا بفضول
"
115	"- وكالة ايه؟
"
116	"جاوب هو
"
117	"- وكالة الفاكهه بتاعة عمى. دى حتى جريبه من هنا بعد شارعين بس.
"
118	"اتكلمت هي بفرحه كبيره.
"
119	"- طب عن اذنكم بقى انا ماشيه. مش عايزه ابقى عازول
"
120	"قالتها ومشيت بسرعه. حربى نظر في اثرها بذهول و نيره وهي بتدلك على كتفها قالت
"
121	"- ضربتها واعره ويدها تجيله
"
122	"اللتفت لها حربى بشقاوه
"
123	"- جاتها ضربه في يدها
"
124	"ضحكت تانى بكسوف وبعدها افتكرت
"
125	"- البرتكانه صح
"
126	"- فينها اللى انتى عايزاها
"
127	"- الكبيره اللى فوج دى
"
128	"قالتها وهي بتشاور بأيدها على واحده في غضن عالى
"
129	"حربى وعينه على البرتقانه
"
130	"- الكبيره يا نيره! طبعاً امال ايه! ماتبجيش نيره!
"
131	"خرجت من بيت جدها. واول واحد شافتوا معدى في الشارع سالته عن الوكاله. وطبعاً مع الوصف وصلت بسهوله. وبعد ما وصلت لباب الوكاله. قلبها كان هايوقف من الفرحه لما شافته قاعد على مكتبه ومركز في الدفتر الكبير اللى قدامه ونقط العرق اللى مغطيه وشه جعلت بعض الخصلات الناعمه من شعره تنزل لقدام.
"
132	"ومن غير ما تُشعر وبصوت واطى
"
133	"- يالهوى عالجمال والحلاوه.
"
134	"انتبه هو عالهمهمه فرفع راسه تلاقئى على باب الوكاله. عينه وسعت لأخرها
"
135	"- نورا! اللى جابك هنا في حاجه حصلت؟ جدى جراله حاجه؟
"
136	"قالها بخوف حقيقى. فهى اتقدمت بخطوات متمهله وهي بتضحك وتقول
"
137	"- لأ. مافيش حاجه حصلت. هو لازم يعنى تحصل حاجه.
"
138	"نظرلها وهو مستغرب
"
139	"- امال انتى ايه اللى جابك؟
"
140	"قعدت على الكرسى اللى قدامه وهو متابعها بعينه ومستنى ردها
"
141	"- ولا حاجه ياسيدى. قولت اجى اتفرج على الوكاله واشوفك وانت شغال.
"
142	"رمى القلم بطول دراعه وهو بيتنفس بخشونه وبيحاول يسيطر على اعصابه ومايتهورش عليها ولسانه بيكرر الاستغفار بصوت واضح
"
143	"بهتت هي ابتسامتها تسأله
"
144	"- ايه مالك انت اضايقت؟!
"
145	"نظر له بغصب
"
146	"- بجى انت جايه وداخلالى الوكاله جدام الرجاله الغريبه عشان تجوليلى جايه اتفرج عليك!
"
147	"- طب وفيها ايه؟
"
148	"قالتها بسهوله استفزته جعلته يقوم بعصبيه
"
149	"- تجدرى يا نورا تروحى دلوك من غير اى كلمة زيادة تانى
"
150	"- طب وهو انا لحقت اقعد.
"
151	"نظرة عينه ازدادت شراسه وكلامه زاد في حده
"
152	"- اسمعى بابنت الناس انا مش عايز اتهور في الكلام معاكى. بس انت عارفه كويس. بلادنا هنا غير بلادكم. فمن غير زياده في الكلام تانى جومى عن سكات
"
153	"قالها وهو بيشاور بايده عالباب. احرجها جداً
"
154	"- عاصم ادينى فرصه حتى اتكلم...
"
155	"قاطعها بعصبيه وايده مازالت بتشاور عالباب.
"
156	"- ولا نفس تانى يا نورا انا لحد دلوك مجدر انك غريبه. ومش عايز اوريكى الوش العفش بتاعى. فحن عليكى يابت الناس لميها من جاصرها واطلعى على طول.
"
157	"نهضت من مكانها مصدومه
"
158	"- الوش العفش! يعنى على اساس ان ماشوفتوش دلوقتى. ماشى يا عاصم خليك فاكرها. عن اذنك.
"
159	"خرجت هي بغضبها بالخطوه السريعه ودا حط ايديه على وسطه بتنفس بخشونه وصوت عالى من الغضب اللى جواه وهو بيستغفر
"
160	"- استغفر الله العظيم. استغفر الله العظيم.
"
161	"خرجت من عنده بخيبة الامل اللى صابتها بعد مقابلته المحرجه جدا ليها وهي على وشك العياط وفجأه وهي بتعدى من زاويه لشارع التانى اتصدمت ب معتصم
"
162	"اللى ارتد مصدوم وبعدها ابتسم بعرض وشه لما شافها.
"
163	"- دا ايه الصدف اللى تهبل دى.
"
164	"نظرتله هي شويه تفتكره وبعدها قالت بازدراء
"
165	"- هو انت! دى صدفه زى الزفت.
"
166	"معتصم بضحكته السمجه
"
167	"- دا انا توى على طول كنت بفكر فيكى. وفجأه كده الاجيكى في وشى. ولا اكنك طالعالى في البخت.
"
168	"شهقت بخفه من سماجته
"
169	"- بخت دا ايه انت كمان؟ انت اتهبلت ولا ايه. اوعى من وشى خلينى اعدى.
"
170	"قالتها وهي بتحاول تعدى فهو اتصدرلها
"
171	"- طب استنى بس انت مستعجله ليه؟
"
172	"صوتها اصبح عالى بعصبيه
"
173	"- اوعى من وش بقولك. انا مش نقصاك بدل مااصرخ وخلى الناس تتلم
"
174	"ضحك وهو يقول
"
175	"- طب صرخى. خلينى اسمعها بصوتك الحلو ده وخلى الناس تتلم برضو.
"
176	"- وتصرخ هي ليه ماتصرخ انت!
"
177	"شهقت نورا مخضوضه لما شافت دا اللى قالها و بيرجع معتصم للخلف بمنتهى السهوله بدراعه
"
178	"معتصم بعد مافاق و انتبه للى بيكلمه. نظرله بكراهية وغل
"
179	"- اهلاً، اهلاً بيك يا عاصم بيه وحشتنى ياراجل
"
180	"عاصم بتحفز
"
181	"- ماتوفش عفش. ولا على ايه؟ ما انت نفسك عفش.
"
1	"قاعد على طرف السرير. وياسين قاعد على كرسى صغير قصاده وبيقرره.
"
2	"- يعنى انت معرفتش جات مع مين؟!
"
3	"- ياجدى. دخلت وحدها. محدش دخل معاها.
"
4	"حك بطرف صاوبعوا على جبيهتوا وبعدين سأل
"
5	"- طب ومجيتش سالتنى ليه؟!
"
6	"اتكلم بانفعال.
"
7	"- ياجدى بقولك. دخلت وسط البنات وسلمت على نهال وهزرت معاها وبعدها طلعت للعروسه سلمت عليها. دى حتى بدور سلمت عليها وهزرت معاها وكل ده وانا مستنيك تخرج عشان اسألك. وانت مخرجتش. وفي الاَخر رائف جرنى بالعافيه عند العريس. وانشغلنا بعدها برقص الحصان.
"
8	"هز براسه متفاهم
"
9	"- خلاص ياولدى خلاص. ان شاء الله هاعتر فيها واجوزهالك. لكن هي عجبتك صح يا وائل؟!
"
10	"اتنهد بقوه وعينه في الفراغ.
"
11	"- عجبتنى!، دى كلمه قليله اوى. تصور لما يبقى حلمك ببنت بمواصفات معينه. وانت عارف انه لايمكن هتلاقى المواصفات دى. وفجأه من غير ميعاد تلاقيها قصادك. جميله. جميله اوى ياجدى.
"
12	"- دا انت وجعت على بوزك.
"
13	"فاق من سرحانه ينظر لجده. لقاه مبتسم وهو متنح له فسأل
"
14	"- انت بتقول حاجه ياجدى؟!
"
15	"ياسين وهو بيرجع براسه للخلف.
"
16	"- وااه. لدرجادى يا وائل. لاااه دا انا لازم ادورلك عليها واجيبها من تحت الارض.
"
17	"قالها بحماس وهو بيقوم مكانه وبعدها كمل
"
18	"- انا رايح اسالك نهال و بدور و نيره. على كل البنته اصحابهم اللى جم امبارح. ان شالله يكتبولى اساميهم في ورجه.
"
19	"قام هو كمان
"
20	"- استنى انا رايح معاك. اقولهم على مواصفات البنت.
"
21	"وقف ياسين يساله
"
22	"- طب هاتطلع كده من غير ماتفطر ولا تشج ريجيك بلجمه.
"
23	"- خلاص ياجدى مش مهم بقى الفطار.
"
24	"ياسين بانفعال.
"
25	"- مش مهم كيف؟! انزل افطر انت وانا هستناك. ولا اجولك احنا لا نروح ولا نيجى. انا هاخليهم يجيوا يتغدوا عندى.
"
26	"وعند بدور و عاصم. اللى كان بيدًعى انشاغله بالاكل وهو بيفطر بشهيه. لكنه بينظر ل
"
27	"بدور بطرف عينه. وهو شاعر بنظراتها المركزه. و حاسس بتسليه غريبه في انتظار انفجارها.
"
28	"- هاتفضلى باصالى كده كتير؟
"
29	"قالها بدون سابق انذار وعينه في عينها خضها فقالت هي بنفى
"
30	"- وانت مين جالك انى عندى كلام؟
"
31	"بعد بعنيه ورجع للاكل تانى؟
"
32	"- خلاص انتى حره؟
"
33	"شافته كده واتغاظت. فاتكلمت بعصبيه وسرعه
"
34	"- البت المايصه دى كانت بتجولك ايه امبارح؟
"
35	"ضحك بانتصار وبعدها قال
"
36	"- يعنى في كلام اها!
"
37	"رجعت بضهرها عالكرسى بتخازل واتكلمت بتصميم
"
38	"- ايوه فى. انا عايزه اعرف كل كلمه جالتهالك البت دى. وهي بتلمس عالحصان وتضحك.
"
39	"- وانتى مالك؟
"
40	"قالها بمرح فردت هي بعصبيه
"
41	"- انا مالى يا عاصم! ماشى. طب اياك اشوفك بتكلمها تانى بس.
"
42	"هز بدماغها وهو فاتح بقه وبيضحك باندهاش. على اللى بتامر فيه وبتتحكم. لكن رنة الفون فوقته
"
43	"- طب ارد عالتلفون ولا لأ كمان!
"
44	"قالها بتمثيل وهي ابتسمت واتكلمت بزهو
"
45	"- لو نمره غريبه ما تردش.
"
46	"ضحك بجد وهو بيتكلم بطاعه
"
47	"- بس دا جدى. يعنى مش غريب. هارد بجى.
"
48	"ضحكتها زادت اكتر وهي بتهز بدماغها وبعدها تابعت المكالمه وهو بيستمع لجده ويقول.
"
49	"- لازم النهارده. حاضر ياجدى. اشمعنا يعنى. خلاص ماشى.
"
50	"وبعد ما انهى المكالمه. نظر لها وهو بيضحك. فسألته هى
"
51	"- مالك بتضحك ليه؟!
"
52	"ضحكته زادت اكتر
"
53	"- اصل جدى عازمنا نتغدى عنده النهارده!
"
54	"وفى بيت عبد الحميد. وبداخل غرفته. كان بيسرح في شعره قدام المرايه. لما الفون رن، مسكته نهال اللى كانت خارجه من الحمام.
"
55	"- جدى بيرن عليك يا مدحت.
"
56	"كلمها وهو شايف انعكاس صورتها في المرايه
"
57	"- افتحى وردى عليه.
"
58	"ومن غير انتظار ثانيه تانى فتحت الفون
"
59	"- الو، ايوه يا جدى.
"
60	"ضحك ياسين بعلو صوته.
"
61	"- هههه الو، ياحبيبة جدك دا انتى باينك بت حلال
"
62	"ابتسمت نهال وهي مستغربه
"
63	"- ليه ياجدى، في حاجه؟!
"
64	"ياسين بحماس
"
65	"- ايوه ياحبيبتى، خير ان شاء الله. بلغى جوزك انكم هاتتغدوا انهارده عندى.
"
66	"اتنهدت بيأس
"
67	"- للأسف ياجدى، احنا لابسين هدومنا وماشين دلوك.
"
68	"ياسين بعصبيه
"
69	"- ليه يابت هو انتو لحجتوا؟!
"
70	"- اه ياجدى، اعمل ايه بس؟!، ما انت عارف انى متجوزه واحد ظالم، مفترى. دايما بينفذ اللى مخه وبس. من غير مراعاه لشعور الاخرين.
"
71	"كانت بتتكلم بصوت عالى وترمى الكلام عليه، وهو بيكمل لبس وينظر لها ويضحك. لكن ياسين في كان حاله تانيه، زعق فيها فجاه وخضها
"
72	"- ادينى الواض دا يابت خلينى اكلمه.
"
73	"نهال وهي مخضوضه بجد
"
74	"- ايه ياجدى مالك جلبت ليه؟!
"
75	"كمل بزعيق اكبر
"
76	"- يابت ادهونى بجولك.
"
77	"هى سمعت وجريت ترمى الفون على حجر مدحت. اللى اتخض هو كمان وهو بيرد
"
78	"- الو، مالك ياجدى في حاجه؟!
"
79	"ياسين وهو بياخد نفس و بيحاول يمسك نفسه شويه.
"
80	"- ايوه يا مدحت، تلم نفسك دلوك وتاجى على طول
"
81	"مدحت وبيحاول يعترض
"
82	"- لكن ياجدى انا ورايا عياده وعيانين ماينفعش اتاخر عليهم. دا غير...
"
83	"ياسين بمقاطعه وقوه
"
84	"- خدلك اجازه يا اخى، ولا اجولك سيب نهال انهارده معايا وسافر انت مدام مشغول.
"
85	"المره دى هو اللى زعق
"
86	"- اسيب نهال واسافر لوحدى. ليه ان شاء الله.
"
87	"والتانى بزعيق اكبر
"
88	"- اسمع الكلام ياض، انا عايزها في موضوع ضرورى.
"
89	"- موضوع ايه؟
"
90	"- ملكش دعوه، لو جيت معاها هاتعرف.
"
91	"نفخ بضيق وبعدها اتكلم بصعوبه قدام نظرات نهال المستغربه
"
92	"- خلاص ياجدى العياده تتاجل شويه، انا جاى مع نهال. واما اشوف الموضوع المهم دا ايه؟ بس مش هانستنى للغدا.
"
93	"- عنك ما اتغديت!
"
94	"وعند بدور فكانت واقفه ومتصدره على باب غرفة نومها عشان ماتخروجوش.
"
95	"- ماليش دعوه، مافيش طلوع من البيت النهارده
"
96	"عاصم وهو بيبلبس ساعة ايده
"
97	"- بعدى من وش الباب يا بدور، والبسى عبايتك وتعالى معايا.
"
98	"اتشنكت اكتر.
"
99	"- لا انا مش عايزه اروح، ولا عايزاك انت كمان تتطلع من البيت
"
100	"نفخ بضيق وهو بيحاول يسيطر على اعصابه.
"
101	"- يا بدور عيب عليكى، جدى مشدد على جيتك بلاش عمايلك دى.
"
102	"اتراجعت شويه وهي بتتكلم بهدوء
"
103	"- اشمعنى ياعنى، وليه مُصر على روحتى؟!
"
104	"- مش انتى بس دا كمان نهال و نيره معاكى.
"
105	"وقفت حيرانه شويه وبعدين اتكلمت وهي بتهدد بصابعها
"
106	"- ماشى هاروح، بس اياك تكلم البت المايعه دى فاهم!
"
107	"وكان الرد ضحكه بمرح
"
108	"بس هي سألت تانى مستغربه.
"
109	"- لكن هو ليه مُصر علينا احنا التلاته بالذات؟
"
110	"وبعد ساعه
"
111	"فى بيت ياسين اجتمع بالبنات التلاته ومعاهم صباح وبنتها والحفيد وائل في غرفه. وساب الرجاله اجوازهم في الجنينه بره يستنوا لوحدهم.
"
112	"مدحت وهو بينفخ ويهز برجله بعصبيه
"
113	"- اموت واعرف. هو ليه مطلعنا احنا بره ومجتمع معاهم لوحدهم؟
"
114	"حربى بتريقه
"
115	"- لا ماهما مش لوحدهم، المحروس وائل معاهم!
"
116	"عاصم بهدوء
"
117	"- ياجدعان اتصبروا وكل حاجه هاتبان بعد شويه.
"
118	"مدحت بعصبيه مكتومه.
"
119	"- طب والتأخير يا عاصم. انا عندى شغل كتير ولولا اصرار جدى كان زمانى سافرت من الصبح.
"
120	"اتكلم حربى بغيظ
"
121	"- انا برضك ماهاممنيش غير جعدة الواض البارد ده وسطيهم.
"
122	"عاصم وهو مبتسم
"
123	"- ياولدى ماتبجاش خفيف. اكيد في موضوع مهم. ثم ان نيره مش لوحدها يعنى!
"
124	"حربى بعصبيه
"
125	"- وايه اللى جاب سيرة نيره دلوك؟ ماتعصبنيش ياخى؟
"
126	"عاصم ابتسامته زادت اكتر و مدحت ما اتحملش.
"
127	"- ما خلاص بجى فضوها انت وهو. انا دماغى مش فاضيالكم.
"
128	"- ياعم الجعده دى مش عجبانى اساساً. انا رايح اخد الحصان من الاستاذ رائف اللى عايش حياته ومكبر دماغه والف بيه عالزراعات.
"
129	"قالها عاصم وهو بيقوم من مطرحه وبعدها سابهم. مدحت يبص في ساعته ويهز رجله بعصبيه و حربى مكتف ايديه وبينفخ.
"
130	"وبداخل الغرفه الواسعه. البنات كانوا قاعدين على كنبه جمب بعض و وائل بيوصفلهم شكل البنت وهو قاعد عالكنبه اللى قصادهم وجمبه ياسين ومن ناحيه تانيه صباح وبنتها نجلاء.
"
131	"نهال بحيره.
"
132	"- يعنى حجابها كان لونه ايه بالظبط؟
"
133	"وائل بتفكير
"
134	"- مش فاكر ان كان بيج ولا اصفر ولا ايه بالظبط!
"
135	"- يادى النيله. طب انا كده هاعرف ازاى. البنات اصحابى كانوا كتير امبارح ومافيش واحده فيهم كانت لابسه لون من دول.
"
136	"قالتها نهال وهي باصه لعمتها صباح اللى حاولت كمان
"
137	"- طب شكل فستانها ولا حتى لونه ايه؟!
"
138	"وائل رد بتشتت.
"
139	"- ماخدتش بالى من اللى لابساه. دى غير انى معرفش في الالوان بتاعة البنات ياجدعان.
"
140	"ياسين وهو بيطبطب على دراعه
"
141	"- ولا يهمك ياولدى. ان شاء الله هانعرفها!
"
142	"نيره باندهاش
"
143	"- نعرفها ازاى بس ياجدى؟! ماهو مش مطلع علامه تميزها ولا تعرفنا بيها.
"
144	"وائل بتعب
"
145	"- طب اعمل ايه بس؟! الدنيا كانت ليل. وانا اتحققت بس من وشها وبعدها دخلت وسط البنات.
"
146	"نجلاء والدته
"
147	"- طب يا بنات انتو المواصفات الى قالها على وش البنت. تشبه لواحده تعرفوها.
"
148	"بدور.
"
149	"- هو بيقول قمحيه وملامحها مسمسمه. وبتتكسف جداً. ممكن تكون نوها صاحبتك يا نهال!
"
150	"الكل ركزوا مع نهال اللى فكرت شويه قبل ما تتكلم.
"
151	"- هي المواصفات جريبه صح. بس احنا هانتاكد ازاى؟! اذا كان نوها نفسها مش موجوده في البلد حالياً.
"
152	"صباح بخضه
"
153	"- ليه يابتى هي راحت فين؟
"
154	"- العام الدراسى بدايته بكره. وزمانها سافرت من الفجر ووصلت السكن دلوك.
"
155	"الكل بانت على وشوشهم خيبة الامل خصوصا وائل اللى هب واقف واستئذنهم في الخروج. وهو بيتكلم بيأس.
"
156	"- يا خساره. كان نفسى اخطبها قبل ما اسافر اخر الأسبوع. خلاص اجازة الشغل قربت تنتهى.
"
157	"قامت والدته وراه و صباح انتظرت خروجهم وبعدين اتكلمت بحزن.
"
158	"- يعنى بعد ما فرحت ياربى.
"
159	"نقل ياسين نظرته منها واتكلم بشده مع البنات.
"
160	"- ما هو اسمعوا بجى. ركزوا كويس وافتكروا البنته اللى جم امبارح زين. عشان وائل مش هايمشى من هنا غير وهو خاطب من البلد. فاهمين ولا لأ!
"
161	"هزوا بدماغهم يوافقوا جدهم. لكن بدور طلعتهم من تركيزهم وهي بتتكلم بتريقه.
"
162	"- ماهو لو كان معاه اخت عدله. كانت هاتتصرف وجتها وتعرف البت. بدل الحيره اللى احنا فيها دى. الا صحيح هي فين دلوك؟!
"
1	"كانت بترف برموشها تستوعب اللى سمعته بذهول وعقلها رافض يصدق، هزت بدماغها تسأل من تانى واكن اللى سمعته من ثوانى دا كان مقلب!
"
2	"- انتوا بتهزروا صح؟!
"
3	"شبه ابتسامة ظهرت على وش صباح وهي بترد عليها بسخرية: - ليه يا روح امك؟ شايفانا عيال صغيرين ولا احنا اساساً عندينا مراره للهزار معاكى عالصبح؟
"
4	"نقلت نظرها من ستها لوالدتها بوش مخطوف علٌها تكذب اللى قالتوا صباح، لكن نجلاء ردت عليها بحزم: - ايه مالك يااختى وشك اتقلب كده ليه؟ مش دا اللى انتى كنتى عايزاه؟!
"
5	"وبحركة مفاجئة نهضت من مكانها صارخة بصوت عالى: - لأ ياماما. مش دا اللى انا كنت عايزاه. معتصم دا اساساً انا مبطيقهوش يبقى ازاى هاأقبل اتجوزوا؟!
"
6	"وبرد فعل من نجلاء قامت هي كمان تزعق لها بصوت عالى: - انتى هاتجننينى يابنت انتى. امال تصرفاتك دى كلها معناها ايه؟ لما انتى رافضاه يااختى ومش طايقاه؟
"
7	"وبنبره اهدى عن اللى فاتت: - ياماما وربنا انا مش عايزاه. انا كنت بقول عايزه افكر، بس مش اكتر من كده.
"
8	"صباح اللى لسه قاعدة مكانها ولكنها مالت برقبتها تنظرلها باندهاش رددت وراها بسخرية: - بس مش اكتر!
"
9	"تابعت بعدها بشده وهي بتضغط على كل حرف: - اسمعى اما اجولك، انتى لو مش طايجاه صح. يبجى هاترفضى على طول من غير تفكير. ابوكى لو مشافش منك جبول مكانش هايرد عالراجل بجلب مليان!
"
10	"- يانهار اسود قبول ايه ياستى؟ وربنا مابقبلوا ولا بطيقه حتى!
"
11	"قالتها بلوعه ورجاء. اتنهدت نجلاء تسألها بجديه؟
"
12	"- ولما انتى كده؟، كان لزموا ايه تصرفاتك الغريبه دى منك،! وخناقتك مع اخوكى اللى اتضر بسببك من والدك؟
"
13	"هزت بدماغها وهي بتفتح في بقها وتقفله تانى وهي مش لاقيه اجابة مقنعة ترد عليهم بيها. واخيراً نزلت عالكنبة بتقلها وهي حاسه أخيراً باالكارثه اللى ورطت نفسها فيها من غير ماتشعر.
"
14	"خرج من حمامه بعد ما اخد شاور لاقاها بترفع في اطباق السفره ومعاه رأفت الولد الصغير بيساعدها وهي بتدلعه وتهزر معاه. جز على اسنانه بغيظ وهو بيشتم بصوت واطى و بيرمى الفوطه من طول دراعه. وقبل مايفتح باب الغرفة عشان يغير هدومه سمعها بتنده عليه بدلع: - مدحت!
"
15	"وقف متسمر وايده على مقبض الباب يرد عليها من غير مايلتفت: - نعم!
"
16	"ابتسامتها زادت بمشاغبة وهي بترد عليه: - اصلى كنت عايزه اعرف هاقدر اروح الكلية النهارده ولا لأ عشان رأفت يعنى.
"
17	"المرة دى اللتفت برقبته بس وعيونه بتنظر لها بحده وبدون اى كلام فتح الباب ودخل على طول من غير ما يجاوبها.
"
18	"سابت رأفت قدام التليفزيون ودخلت عند مدحت تسأله بأدب وصوت واطى: - انت مردتيش عليا على فكره.
"
19	"نظر لانعكاس صورتها في المراية وهو بيقفل زراير القميص وبرضو منطقش بكلمة. فقربت منه بخطوات بطيئة تحاول تانى: - بجولك هانعمل ايه مع...
"
20	"قطعت جملتها بشهقه بعد ما انقض عليها فجأه بحركه سريعه ومسك ايديها بقوة.
"
21	"- ايه في ايه؟
"
22	"قالتها بخضه وتوجس من نظرته المخيفه لها وبصوت عصبى ومكتوم: - انا ماسك نفسى بالعافيه، بس والنعمه يا نهال لو ما بطلتى دلع وهزار مع الواض ده لاتشوفى حسابك بعدين معايا!
"
23	"مسكت ضحكتها بالعافية وهي بتراضيه: - بس دا عيل صغير!
"
24	"- ماتعصبنيش يانهال واسمعى الكلام.
"
25	"هزت بدماغه تراضيه: - حاضر حاضر من عنيا. انت تؤمر.
"
26	"فلت ايديها بعد ما هدى شوية وهي تراجعت بهدوء عشان تتفادى جنانه وهو اللتفت تانى للمراية يكمل لبس وقبل ماتخرج نده عليها: - استنى عندك. انتى هاتضطرى تغيبى النهارده عن كليتك عشان المحروس اللى بره والده اتصل بيا وجالى انهم هايخرجوا من المستشفى تقريباً بعد الضهر.
"
27	"ومن غير ما تفكر صرخت بسعادة: - حلوووو ياعنى النهارده لعب وبس مع رأفت ومافيش دراسة.
"
28	"وقبل مايتحرك ناحيتها بوشه اللى قلب فجأه من تانى عشان تاخد عقابها. اخدت بالها وخرجت جرى من الغرفة وهي بتضحك بصوت عالى.
"
29	"خرج وائل من البيت يدور على جده. لقاه في مكانه المعروف تحت شجرة العنب. قاعد على كنبته وكتافه منحنيه على جسمه الضئيل واكنه وصل في العمر لمية سنة. ماسك عصايته وهو بيلعب بيها في الارض بسرحان وشرود.
"
30	"- صباح الخير ياجدى.
"
31	"قالها وهو بيقعد عالكنبه اللى قباله. رفع ياسين دماغه يرد عليه: - صباح النور ياولدى. صحيت بدرى يعنى النهارده.
"
32	"- بدرى من عمرك ياجدى. الساعه عدت 8 من زمان.
"
33	"هز دماغه بتفهم يقول: - ااه. معلش ياولدى مخدتش بالى من الوجت.
"
34	"نزل بعنيه تانى على الارض وهو بيخطط بعصايته.
"
35	"اتأثر وائل بالحالة الجديده ل ياسين اللى مش متعود عليها. ودا لانه كان دايماً مليان حيوية تفوق الشباب في عزمهم دا غير الدعابه وخفة الدم اللى هي من أهم صفاته. وهو عارف كويس اوى مين اللى وصلوا للحالة دى!
"
36	"اتنحنح بحرج في الاول قبل ما يقول: - ارجوك ياجدى انا مش عايزك تزعل اوى كده من والدى. انت عارفُه. طابعه صعب كده من زمان.
"
37	"رفع ياسين عيونه تانى ل وائل بنظرة مبهمة مش مفهومه وهو صامت لفتره كده وبعدين رد: - انا عارف انه طبعه صعب. بس كمان عارف انى لو لسه في عزى مكانش ابوك اتحدانى كده وكسر كلمتى. الظاهر ياولدى ان كبرت وعصايتى نخت زى مابيجولوا في الامثال.
"
38	"هز براسه ينفى: - لا ياجدى. انت لسه مراحتش عليك وصحتك احسن مننا كلنا. هو بس...
"
39	"- بس ايه ياولدى؟
"
40	"وائل بقوه: - والدى بيستغل كرمك ياجدى. لانه عارف كويس ان طول ما احنا هنا ضيوفك لا يمكن هاتفرض كلمتك ولا انت نفسك هاتقبل تهدده بالطرد من بيتك!
"
41	"وبداخل البيت القديم اللى يملكه سامح كانت اكوام التراب اللى خرجت من الارض بفعل الحفر. عاملة تلال صغيرة ومشوهة منظر البيت من الداخل. رفع سامح عيونه عن الحفرة الكبيرة بعد ما دقق النظر فيها يسأل الشيخ مدبولى.
"
42	"- وبعدين ياعم الشيخ؟ امتى بقى هتظهر البشاره اللى تفرح قلبى؟
"
43	"ضحك الراجل اللى شكله ضخم الهيئة وعمره يتخطى الخمسين: - بشارة ايه يابيه من دلوك. هو احنا لسه عملنا حاجه؟
"
44	"رفع حاجبه يقول بتهكم: - نعم! بقى الحفرة الكبيرة دى كلها وتقولى لسه معملتش حاجه!
"
45	"اختفت الضحكه السمجه من وش الراجل فرد عليه بضيق: - خبرا ايه يا عم الحاج؟ هو انت بتحفر اساس لبيتك. دا كنز ومدفون من ألاف السنين كمان.
"
46	"كشر بوشه وهو بيوزن الكلام في مخه وبعدها سأله: - يعنى هو الموضوع شكله مطول ولا ايه؟ انا ورايا مصالح.
"
47	"اتنهد الراجل بسأم يجاوب: - عاد دى تساهيل واحنا زى ما انت شايف اها جدامك. مش مخلين في حيلنا جهد. انا بقرا والرجاله بتحفر اليوم كله.
"
48	"جز على اسنانه بغيظ وهو بيبعد بنظره عن الشيخ. فعينه وقعت على جبيصى اللى كان قاعد جمب حيطة في مكان قريب بيظبط في حجر الجوزة اللى بيدخن منها وايده التانيه ماسكة كوباية الشاى.
"
49	"- ايه ياعم جبيصى؟ عايش حياتك انت ولا هامك حاجه!
"
50	"كركر الاول وهو بينفخ في الجوزه قبل مايخرج دخانها من بقه وبعدين رد بهدوء: - يعنى وانا هاعمل ايه بس يابيه؟ ادينى واخد بالى من الرجالة ومراعى الشغل في غياب معتصم بيه. هاعمل ايه زيادة تانى كمان؟
"
51	"نفخ سامح بغيظ من انفه وهو قافل بقه بشده قبل مايساله: - والبيه معتصم بقى راح فين النهارده؟
"
52	"جبيصى وهو بيشرب الشاى بصوت مسموع: - البيه راح المحافظة النهارده عشان عنده مشوار مهم!
"
53	"كانت حاسة بنشوى غريبة مع كل كلمة بتسمعها من ابنها وهو بيسرد لها في التفاصيل اللى بتبشرها بقرب نجاح خطتهم اللى ماشية احسن ما توقعت.
"
54	"- ها ايه رأيك بجى ياست الكل؟
"
55	"دا كان سؤال معتصم لوالدته اللى نهى بيه كلامه ليها. ابتسمت بسعاده وهي بطبطب على دراع ابنها: - عفارم عليك ياولدى انتى كده ماشى صح. عايزاك بجى تسرع في الجواز. وتضرب عالحديد وهو سخن.
"
56	"هز دماغه بطاعه: - بس انا لحد دلوك مش مصدج ياما. معقولة ياسين هايخلينى اكمل الجوزاة.
"
57	"بابتسامة شيطانية ردت عليه: - خليه يعمل ما بداله. عمره ما هايمشى على سامح ابو البت اللى حلم الكنز زغلل عنيه وطير عجله كمان.
"
58	"عقد حواجبه يسأل والدته بحيره: - صح جوليلى ياما. انتى ازاى عرفتى كده بسرعه ان موضوع المقبره الفرعوني هو اللى هايأثر على سامح ويخليه ينزل من اسكندرية على ملا وشه؟
"
59	"انتصار بزهو: - عشان انا طول عمرى شاطره وبفهمها وهي طايره. سامح ده جبل مايسافر اسكندرية. فضل سنة بحالها وهو يمشى في موضوع الاثارات ويحفر في الجبل والبيوت الجديمة مع مجموعة شباب تانى من البلد ولأنهم وش فجر وخايبين معرفوش يطلعوا حتة صغيره حتى. في الاَخر هو فقد الأمل وساب البلد خالص بعد عمه ما اكل حجه في الورث.
"
60	"- اااااه، يعنى الاثار دى حلمه الجديم.
"
61	"قالها وهو بيهز راسه بتفهم. فاكملت هى: - عشان كده انا بجولك. كل ما هاتزغلل عينه بالفلوس اكتر كل ما هايتمسك بالجوازة اكتر. الجوازة دى لازم تتم يا معتصم وتكيد ياسين وعياله اللى دخلوا ابوك وامك السجن وانت جبلينا. دا غير انهم حرموك من البت اللى كان نفسك تتجوزها.
"
62	"هم يرد على والدته بتأكيد لكن فاجئه صوت العسكرى اللى نده بصوت عالى: - انتصار عبيد احمد. الزيارة انتهت.
"
63	"دخل سامح البيت الكبير بعد ما رجع من مشواره. وقبل ماينده على مراته لقى نورا بتنزل من الدور التانى جرى عالسلم بعد ما لمحته من شباك اؤضتها.
"
64	"- حمد الله عالسلامه ياوالدى. انا من الصبح مستنياك
"
65	"استنى لما قربت منه فخدها في حضنه.
"
66	"- الله يسلمك ياقلب ابوكى ياست العرايس انتى!
"
67	"خرجت من حضنه مفزوعه: - عرايس ايه ياوالدى؟ هو الكلام اللى انا سمعته جد حقيقى ولا ايه؟
"
68	"اتقدم يقعد على اقرب كنبة قباله وبعدها سألها: - كلام ايه اللى سمعتيه ياقلب ابوكى؟ بس قوليلى الاول امك فين هي وستك؟
"
69	"بسرعه في الرد: - امى وستى راحوا عزا حد قريبكم من العيلة وجدى ووائل اخويا شغالين في الجنينة بره. المهم دلوقتى انت فعلا رديت على اللى اسمه معتصم ده؟
"
70	"رد عليها بابتسامه عريضة: - طبعاً امال ايه؟ والخطوبة هاتبقى قريب اوى ان شاء قبل مانسافر.
"
71	"شهقت بخضة وهي بتنهض عن الكنبة: - انت ازاى تعمل كده يابابا؟ هو انا قولتك انى موافقة؟
"
72	"رد عليها باستنكار وهو بيتعدل في قعدته: - نعم يااختى. وخناقتك مع اخوكى امبارح دى كانت بسبب ايه بقى؟
"
73	"دافعت عن نفسها ترد: - هو كان مصمم انى ارد بالرفض. وانا كنت بقولوا عايزه افكر.
"
74	"فتح بقه بتعجب: - وفرقت ايه ياعين ابوكى؟ مدام انتى وقفتى لاخوكى عشان ماترفضيش تبقى موافقة.
"
75	"رفعت ايديها الاتنين في الهوا وضمة القبضتين وهي بتاخد نفس طويل و بتحاول ماتفقدش اعصابها: - ياولدى افهمني. انا فكرت امبارح كويس ولقيت انى يستحيل اوافق على اللى اسمه معتصم ده!
"
76	"ضحك من غير صوت وهو بيقوم من مكانه: - يابت ياخايبه. ماتخليش اخوكى وامك وعيلة الهم دى يأثروا على اختيارك. بصى لنفسك وما تخافيش من حد!
"
77	"عيونها برقت بتشتت: - هخاف من مين بس ياولدى؟ انا بقولك مش عايزاه ومش طايقاه دى رغبتى ودا رأيى.
"
78	"مسك دفنها يرفع وشها وهو بيشد على كلامه: - بقولك ايه؟ هي مش لعبة ياروح امك. امبارح تخليني اتخانق مع اخوكى عليه والنهارده تقوليلى. مش طايقاه يابابا. فوقى لنفسك يابت ومتتأثريش بكلام حد.
"
79	"ساب دقنها واتحرك يمشى ويتخطاها وهي فاتحة بقها مذهولة وبعد خطوتين اللتفت لها يقول بشده: - ودينى ما اعرف يا نورا انهم ضاغطين عليكى ان ماكنت اسود عيشتهم مبقاش انا.
"
80	"كمل بطلوع السلم وهي كانت بتمسح عرق جبهتها وعيونها مفتوحه على وسعهم بذهول وصدمة وهي شاعره ان مخها وقف عن التفكير. ولكن لابد من وجود حل سريع ينقذها من الموضوع ده والورطة السودة اللى هاتوقع فيها لو اتجوزت البنى آدم لغريب ده. اللى شافته وعرفت اخلاقه كويس لما اتخانق مع عاصم اللى مسح بكرامته الارض لما اتواجهوا مع بعض راجل لراجل قدام اهل البلد كلها الى انقذوه من تحت ايده بصعوبة. عاصم فارس احلامها!
"
1	"وقفت العربية قدام المستشفى بالظبط. نزل منها عاصم يفتح الباب لوالدته ومعاها نعمات حماته. بعدها لف حول العربية الناحية التانية يفتح الباب الامامي عشان ينزل مراته براحة: - خلي بالك يابدور.
"
2	"ابتسمت بجمال وهي بتشد على ايده تسند عليها في الخروج من العربية. فتابع هو: - انا مش عارف بس كان لزموا ايه المشوار دا معاكي. ما كلها كام يوم ويخرج بالسلامة ويجي البلد.
"
3	"- واه ياعاصم. احنا هانعيده من تاني حتى بعد ماوصلنا قدام المستشفى! ما انا جولتلك اني لايمكن اصبر اكتر من كده من غير ما اطمن بعنيا على عيال عمي الاتنين ونهال اختي كمان.
"
4	"قالت والدته بمداعبة: - معلش يابتي اتحملي شوية. اصلوا خايف عليكي وعلى حملك.
"
5	"قالت نعمات خلفهم وهما بيدخلوا الباب الرئيسي: - ولزموا ايه الخوف بس؟ دي العربية من باب البيت لباب المستشفى وهو بيسوق بالراحة.
"
6	"دخلوا من الباب الرئيسي وهو بيشاور لهم بكف ايده: - تعالوا ياجماعة من الناحية الشمال عشان تطلعوا بالأسانسير. بس خدوا بالكم هما نص ساعة تطمنوا فيهم على وماشين على طول
"
7	"قالت بدور بتذمر: - نص ساعة بس! دا كده مش هاقدر اقعد مع اختي نهائي على كده.
"
8	"- خليها مرة تانية بابدور. انا عايز اوصل البلد قبل ماتغيب الشمس.
"
9	"كورت شفايفها زي الاطفال تقول بضيق: - بس انا اختي وحشاني وكان نفسي اجعد معاها زين. طب نبيت النهاردة مع نهال بدل ما نروح متأخر.
"
10	"قال بحزم وهو بيدوس على زرار الاسانسير: - وبعدين عاد يابدور؟ جولتلك مرة تانية هناجي ونبيت. لكن دلوكتي دماغي مش فاضيالك عاد.
"
11	"نعمات وهي بتدخل خلفهم في الاسانسير: - اسمعي كلام جوزك يابدور. والجيات اكتر من الريحات.
"
12	"تمتمت سميحة بصوت واطي مع نفسها.
"
13	"- ياخوفي لتكون بتدبر لنصيبة مع جدك. حكم انا عارفة عم ياسين. مايسكتش عن حقه ولا حق عياله واصل.
"
14	"نهال وهي ماسكة الطبق في أيد والأيد التانية بتأكل بيها مدحت. وهو متكئ بضهره على وسادة مريحة على سريره الطبي بنص نومة. لكنه كان بيزيح الأكل بأيديه: - كفاية يانهال. ياحبيبتى شبعت كفاية بجى.
"
15	"قالت بتذمر: - كفاية دا ايه؟ هو انت لحجت تاكل اساساً؟ خد دي مني وماتتعبش قلبي.
"
16	"زاح بأيديه من تاني: - اسمعي الكلام يانهال. انا ماعنديش حيل للمناهتة معاكي الله يرضى عنك.
"
17	"مالت عليه تحاول بدلع: - طب عشان خاطري. كمل الطبق الصغير وكفاية.
"
18	"رفع لها حاجبه بابتسامة: - مابلاش الدلع دلوك بالذات. انا تعبان اه لكن برضوا مشتاااق وعلى اَخري.
"
19	"ابتسمت تقول ببراءة وهي بتلعب في الطبق: - وبلاش ليه بجى؟ ايه اللى هايحصل يعني؟
"
20	"مسكها من ايدها فجأة يقربها منه يقول رغم تعبه: - عايزة تعرفي؟!
"
21	"ضحكت وهي بترفع نفسها عنه: - لا انا كده اطمنت عليك. مدام رجعت لأسلوبك القديم من تاني.
"
22	"هم يرد عليها لكن وقفه خبطة فوق الباب. قبل ماتدخل صاحبتها وترن خطوتها بكعبها العالي: - صباح الخير. انا جيت في وقت غير مناسب ولا ايه؟
"
23	"نهال وشها اتقلب وهي بترجع للخلف شوية وترد التحية بصوت واطي. اما مدحت فجاوب عليها بابتسامة رزينة: - صباح الخير يامها.
"
24	"قالت بابتسامة: - اخبارك ايه النهاردة بقى يادكتور؟
"
25	"ماقعدتش كتير. لكن الدقايق اللى قعدتها كانت كفيلة جداً انها تحرق قلب نهال وهي شايفاها بتتكلم مع مدحت بأريحية وهو بيرد بمنتهى الذوق معاها. دون مراعاة لشعورها. بمجرد مامشت اتفاجأت بنظرة مدحت وهو بيشاور لها بايده
"
26	"- تعالي هنا جمبي بعدتي ليه؟
"
27	"نفخت الاول قبل ماتقعد بجواره على طرف السرير بوجه عابس. رفع دقنها بطرف صوابعه يسألها: - كنتي مكشرة ليه ومها واجفة؟ دي برضوا معاملة تنفع مع دكتورة زميلة جوزك!
"
28	"برقت بعيونها وكان نفسها تنفجر بكلام صعب عن الصور. لكنها فضلت السكوت مراعاةً لمرضه. فجاوبت باقتضاب: - ولا حاجة ياسيدى. بس انا مبحبهاش وخلاص.
"
29	"مكانش محتاج توضيح منها عشان يفهم. فقال بجدية: - حتى لو قولتلك ان مها دي الايام اللى فاتت وجفت معايا اكتر من اي صاحب راجل؟
"
30	"صمتت لكن نظرتلوا باستفسار. فتابع هو: - ايوة يانهال صدقي. جوزك من عشر تيام فاتوا كان بيعمل عملية صغيرة لطفل. بس حدثت مشكلة وجت العملية وكان الولد هايروح فيها. انهيت انا العملية بمنتهى الصعوبة وفضلت ايام على اعصابي قبال الولد اللى حالته ساءت بعد العملية، ولولا وجفة مها معايا في الاعتناء بالولد وبذل مجهود خرافي عشان ربنا يقومه بالسلامة. كان جوزك الدكتور زمانه بيتحاسب دلوك بتهمة خطأ طبي.
"
31	"قالت وهي بترتجف: - يعني الصور اللى فاتت كانت وانتو...
"
32	"كمل جملتها: - ايييييوه. كانت واحنا بنتناقش عن حالة الولد. انا منكرش اني كنت جريب منها الفترة اللي فاتت. بس اديكي عرفتي السبب.
"
33	"شهقت تبكي وهي واضعة ايدها على بوقها: - يعني هي وجفت جمبك وانا كنت بكل جسوة بضغط عليك وازود همومك.
"
34	"بكف ايده كان بيمسح على دراعها يهديها: - خلاص يانهال انسي. انا بس كنت عايزك تتأكدي ان مافيش حاجة بيني وبين مها. وان كان على حب زمان. فحبك انتي شال حبها من قلبي ومسحه بأستيكة كمان. لكن تفضل بس الزمالة والصداقة.
"
35	"شهقت اكتر ترمي نفسها في حضنه وتبكي بندم. ظل لحظات بكف ايده على ضهرها يهديها. لكنها شهقت فجأة تخرج من حضنه كأنها ملسوعة لما حست بتجاوز لمساته. بابتسامة ماكرة قال: - ايه؟ انا جايلك من الاول اني مشتااق؟
"
36	"من غير ماتدرى ضحكت بصوت عالي. ضحكتها المعروفة. شدد هو على كفها يكتم ضحكته كالعادة: - وطي صوتك احنا في مستشفى هاتفضحينا!
"
37	"وفي الدور الرابع الموجود فيها غرفة رائف. كان نايم على سريره الطبي وجذعه مكشوف. مربط حول صدره مكان الاصابة بلأربطة الطبية. والدته كانت جالسة بجواره على مقعد بجواره وياسين وابنه عبد الحميد واخوه محسن ومعاهم نيرة على مقاعد جلد في الناحية التانية من الغرفة. فتح الباب فجأة عاصم يستئذن للدخول وهو رافع ايده: - السلام عليكم.
"
38	"دخل الغرفة وخلفه المجموعة. يطمنوا على رائف ويسلموا على الموجودين.
"
39	"رفع راسه رائف يهزر رغم تعبه: - واه واه. دي البرنسيسة بدور حضرت كمان ياجدعان! لا دا انا كده اتغر بجى.
"
40	"قربت منه ترد بابتسامة: - عشان تعرف بس غلاوتك الكبيرة عندينا يابشمهندس رائف.
"
41	"قال بتشكك: - غلاوتي انا برضوا يابت ولا غلاوة جوز اختك.
"
42	"شهقت بدور وهي بتضحك: - يامراري عليك يارائف. انت مافيش فايدة فيك واصل. حتى وانت عيان برضك مناكف!
"
43	"راضية وهي بتخبط كف على كف بقلة حيلة: - اهو على الحال دا يابتي مع اي حد يدخله. لما هايجيب لنفسه الكافية؟
"
44	"سميحة بجدية: - لا يارائف. بلاش الخفة دي وخلي بالك من حديتك. لاحسن حد يديك عين ياولدي.
"
45	"قعد يضحك من اسلوبهم وهو بينظر لعاصم اللى اتدخل معاهم بتعليق: - الله يخرب مطنك ياشيخ. هاتفضل طول عمرك عقلك صغير.
"
46	"قالت نعمات بابستامة: - خلاص ياراضية ماتدقيش. هو الواض عايز يطمنك عليه.
"
47	"باسته راضية على دماغه: - شالله يارب ماشوف فيه ولا في اخوه اي حاجة عفشة تاني. دا انا نادرة لاشتري عجل واوزع لحمته على الغلابة.
"
48	"رد على كلامها ياسين: - هو ده الكلام الصح ياراضية. شدي حيلك انتي وجوزك. وانا هاعطيكم اسماء الناس الفقيرة في بلدنا واللى تجوز عليهم الصدقة صح.
"
49	"سألت بدور بهزار: - طب يعني يامتأخذونيش. انا شايفاكم كلكم قاعدين جمب رائف. والدكتور جوز اختي مش برضوا عيان عشان تشوفوه وتراعوه.
"
50	"ردت عليها نيره: - الدكتور جوز اختك يااختي مستكفي بالمحروسة مرته ومش عايز حد فينا. عايزها هي بس تجعد لابدة جمبه.
"
51	"ضحكوا كلهم على هزار نيرة. قبل مايخرج عاصم من الغرفة ويتفاجأ بزيارة سراج ومجموعة من افراد عيلته. بحجة تأدية الواجب.
"
52	"بعد لحظات. كان واقف ياسين وولاده وحفيده عاصم امام غرفة رائف. اتقدم نحوهم سراج فتوح في المقدمة وخلفه مجموعة من عيلته رجالة كبيرة بعمم وجلاليب نضيفة تصلح واجهة يدخل بيها في المناسبات الذي دي. مد كفه لياسين وهو بيبتسم بدبلوماسية: - ازيك حضرتك ياحج ياسين؟
"
53	"ياسين كان بينظرلوا بغموض من غير ما يكلف نفسه عناء رفع ايده للمصافحة. رجع سراج بكفه الممدودة يمسح على شعره باحراج شديد قدام افراد عيلته وهو بيحاول يتمالك اعصابه: - دا برضوا كلام ياعم ياسين. دا انا جاي ومادد ايدي بالسلام. بس انا برضوا عاذرك. دا ابن ابنك برضوا. لكن يعلم ربنا وشاهد اني معرفش اي حاجة عن الخناقة دي من الاساس. واللى ضرب رائف اكيد هاعرفه وهحاسبه. حتى لو كان من عيلتي.
"
54	"خرج ياسين من صمته يسأله باقتضاب: - انت عايز ايه؟
"
55	"رد عليه راجل من خلفه بتعصب: - خبر ايه ياراجل انت؟ ماترد زين على الباشا النائب اللى عبرك وجايب كبارت العيلة عشان ياخد بخاطرك.
"
56	"نظر ياسين للراجل بهدوء قبل ماينتقل لسراج ويقول بحزم: - لم كباراتك واطلع على طول من الباب إللى دخلت منه. انا مش جابلك تاخد بخاطري ولا قابل اسلم عليك حتى.
"
57	"شعر سراج وكان جردل مية ساقعة سقط على دماغه. وجهه بقى شديد الاحمرار وهو بيغلي من الغضب وافراد عيلته بيشتموا ويسبوا في ياسين اللى واقف بثبات هو وولاده من غير ماتهتز منهم شعرة.
"
58	"لم المتبقي من كرامته وهو بيزعق على مجموعته: - بينا يارجالة. اصل دي ناس ماتستهلش التعبير.
"
59	"بعد ما مشيوا بغضبهم قرب ياسين من عاصم يهمس في ودنه: - ايه الاخبار؟
"
60	"رد عاصم كمان بهمس: - اطمن ياجدي. حربي مراقب الاتنين. والنهارده بأذن الله هانخلص!
"
61	"خبطت على الباب قبل ماتفتح وتطل بدماغها وعلى وجهها ابتسامة جميلة.
"
62	"- مساء الخييييير.
"
63	"ابتسمت لها راضية مع رائف وهي بتكلمها: - مساء الخير يامرة الغالي. واجفة ليه مكانك على الباب؟ ماتدخلي.
"
64	"دخلت براحة وهي بتدور بعيونها على باقي الغرفة: - في حد من عمامي الرجالة ولاجدي لسة موجود في الغرفة؟
"
65	"رد عليها رائف بمشاكسة: - سلامة الشوف يادكتورة. عمامك وجدك كلهم روحوا مع عاصم. اللى سحب الجميع ولا اكنه خايف يتأخر على ماتش الكورة.
"
66	"قربت منه تهزر بعفرتة: - هاتفضل على طول كده دامك خفيف يارائف وظريف.
"
67	"سأل بريبة: - مالك يابت؟ شكلك مايطمنش.
"
68	"سحبت الملاية تغطي جذعه وتقول بخبث.
"
69	"- اصل شكلك وانت مكشوف كده مايسرش ولا يفرح وهايحرج الضيوف.
"
70	"- ضيوف مين؟
"
71	"من غير ماتجاوبه ندهت بصوت عالي: - تعالوا اتفضلوا ياجماعة.
"
72	"شعر رائف بقلبه هايوقف من الفرحة وهو شايف نوها داخلة من الباب وخلفها بثينة بتزقها. عيونها في الارض وبتمشي بخطوات بطيئه من الكسوف. خرج صوتها بالعافية: - السلام عليكم.
"
73	"- وعليكم السلام ورحمة الله وبركاته
"
74	"قالها بارتياح وابتسامة بعرض وشه. قربت منهم راضية ترحب بيهم وهي بتبوسهم في خدودهم.
"
75	"- يااهلا ياحبايبي. منورين يابنات.
"
76	"تمتم بصوت واطي: - يابختك ياما.
"
77	"زغدته نهال بخفة: - بطل جلة ادب.
"
78	"قالت نوها بتوتر: - اصل احنا كنا هنا في زيارة لواحدة صاحبتنا من الدفعة وجولنا نيجي بالمرة نطمن على الاستاذ رائف.
"
79	"شعر بسماع اسمه وهو خارج منهة بهمس وكأنه مزيكا. اطربت ودانه. فقال بمكر: - طب اشكرولي صاحبتكم والنبي. اصلها تستاهل كل خير.
"
80	"اتكسفت اكتر ولسانها اتعقد عن الرد وهي حاسة بنظراته المسلطة عليها رغم هزار بثينة مع نهال ووالدته راضية.
"
81	"اتنهد بصوت واطي وهو بيتمتم مع نفسه: - ياريتني اطخيت من زمان!
"
82	"بداخل بيت قديم ومنطقة تقريباً اتهجرت من معظم السكان. معتصم كان منكفي على ركبتيه ينظر بتفحص في عمق حفرة كبيرة. اتحفرت بايد رجالته في رحلة البحث عن كنز اثري جديد.
"
83	"- طب احنا كده فاضل كتير على ماتوصل؟
"
84	"رد سامح على سؤاله وهو واقف من خلفه: - الشيخ مدبولي اكد اننا قربنا خلاص.
"
85	"رفع نفسه عن الارض ينفض التراب عن ايده وجلابيته: - طب خلي بالك ياعم سامح مع الرجالة وخليهم يشدوا حيلهم. مش عايزين نعوج في الحفر. عشان مانلفتش الانظار.
"
86	"اشار بسبابته على وجهه: - من عيوني ياجوز بنتي ياغالي. بس المرة دي بقى انا عايزك تزودني وتديني حقي اللى كالته عليا المرة اللى فاتت.
"
87	"عوج معتصم بشفته وهم يرد عليه لكن وقفه زن الفون اللى كان بيرن باتصال مهم. فتح عليه فاتفاجأ بزعيق سراج: - هو فاكر نفسه مين عشان يكسفني انا نائب الدايرة. دا انا برجلي افعصه هو وكل اللى يتشددلوا. الراجل الكهنة دا كمان.
"
88	"رد معتصم بتعجب: - براحة سراج بيه وفهمني. تقصد مين بكلامك ده؟
"
89	"- اقصد الزفت الراجل اللى اسمه ياسين. ودا تطلعلي من اي داهية دا كمان؟ هو انا كنت ناقصه هو ولا احفاده.
"
90	"صوت انفاسه الخشنة كانت بتخترق ودان معتصم وهو بيحاول بهدوء: - بس انت فهمني. ايه اللى حصل بالظبط مع ياسين؟
"
91	"- الراجل ارحلوا بعزوتي عشان اراضيه. يقوم يطردنا ويقول مش قابل حد منكم. دا اتجنن دا ولا ايه؟
"
92	"رد معتصم بجمود: - انا جولتلك من الاول ياسعادة الباشا. ياسين مش هين. بس انت ماصدجتنيش.
"
93	"وصله صوت سراج وهو فاقد اعصابه: - تقولي ولا ماتقوليش. انا مش اي حد هنا في البلد دي. وحياة امي لا اعرفه مقامه واعرفه انا مين؟
"
94	"بعد انتهاء المكالمة. نظر معتصم في الفراغ امامه وهو بيكلم نفسه: - فات النهاردة اربع تيام على ضربة رائف وياسين ولا اي فرد من عياله. حد سمعلهم حس. ياترى بتدبر لأيه يا ياسين؟!
"
95	"اسماعيل. احد العناصر المهمة في حاشية سراج واللى بتساعده في اي مصلحة تحتاج التعامل ببلطحة وعنف. كان سايق الموتوسيكل بتاعه وراجع قريب الساعة 12 بالليل من سهرة مع اصحابه. ولأنه مشبوه ودايماً ملاحق. بيفضل دايماً يسير في الطريق الزراعي ويتجنب الطريق الرئيسي عشان مايتفجأش بلجنة توقفه ولا يسحبوه في قضية من سلسلة القضايا اللى له دخل فيها. اتفجأ اسماعيل بعربية كبيرة سادة الطريق بالعرض. وقف المكنة وهو بيشتم: - انت يااخينا يامسطول انت. اتحرك بالعربية ووسع سكة عشان اعدي. انت يازفت.
"
96	"صرخ الاخيرة وهو بينزل بتعصب من على مكنته لما ملاقاش رد. خرج سلاحه وراح يخبط على ازاز العربية بعنف. بعد ما شاف السواق نايم ومتلحف بملاية مداربة حتى وجهه: - وكمان نايم ومتغطي يابارد. اصحى ياض.
"
97	"- اسماعيل
"
98	"التف على الصوت اللى اتاه من الخلف. فاتفاجأ بوجه عاصم امامه قبل مايتوه عن الدنيا بخبطة روسية شديدة. افقدته الوعي.
"
99	"بعدها بساعة.
"
100	"فاق اسماعيل على ريحة عطر شديد. فتح عيونه لقى نفسه متربط ايد ورجلين. وامام نار مشتعلة في وسط ضلمة وفراغ كبير واكنه صحرا. ومن خلف النار لمح اقدام لشخصين رفع عيونه لقاهم حربي وعاصم بهيئة ماتبشرس بأي خير. صرخ مخضوض: - انتوا جايبني هنا ليه؟ ومربطيني يديا ورجليا اتنين كمان ليه؟ انتوا عايزين مني ايه بالظبط؟
"
101	"نفخ عاصم دخان سيجارته قبل مايجاوب بسؤال: - يعني انت مش عارف احنا جايبنك هنا ليه؟
"
102	"كمل على كلامه حربي: - ولا هتعمل فيها عبيط ومش فاهم؟
"
103	"صرخ برعب: - لو كنتوا جايبني عشان موضوع رائف. فانا مستعد احلف لكم. اني ماليش صالح ولا اي دخل بالموضوع ده.
"
104	"قرب منه حربي بشر: - امال مين اللي ليه دخل ياض؟ ومين اللي وزكم على ارض زاهر ياض؟
"
105	"قال بتخاذل: - احنا ماحدش وزنا. دي ارض واض عمنا وكبيرنا. يعني نسيبها للناس الغريبة تبرطع فيها وتاكل من خيرها.
"
106	"من غير كلام. دلق عاصم جردل كبير وطفى النار اللى كانت منورة المكان قبل ماينده على حربي بعملية: - ياللا ياحربي بينا. انا كنت عارفه من الاول انه هيلاوعنا. سيبه وتعالى ياعم بلا وجع مخ.
"
107	"زعق عليهم بتهديد يداري خوفه وهو شايفهم هايدخلوا العربية ويسيبوه مطرحه في وسط الضلمة وجو الصحرا المخيف: - انتوا هاتسيبوني وتمشوا صح؟ دا كان ناسي يولعوا في عيلتكم والبلد كلها. دا احنا معانا نايب هايقلب الارض عليا ويخرب بيوتكم.
"
108	"رد عليه عاصم بابتسامة: - اسماعيل ياحبيبي. انت في وسط صحرا. واقرب مكان للعمار عشان توصلوا. قدامك مسافة يومين. دا اذا نجيت من الديابة ووحوش الصحرا واذا عرفت تفك نفسك قبلها. نشوف وشك بخير ياغالي. احنا يدوبك كده نوصل بعربيتنا البلد على صلاة الفجر. سلام ياحبيبى.
"
109	"ركبوا العربية واتحركوا فجأة وهو بيصرخ عليهم يرجعوا. فضل لحظات يصرخ في الصحرا والضلمة وهو شايف مصيره. بين سنان ديب. وقلبه هايتخلع من الخوف. لدرجة انه بقى يبكى كالاطفال. رجعت العربية فجأة فكلمه عاصم من شباك العربية: - هااا فكرت في كلامنا ولا نسيبك لمصيرك احسن؟!
"
1	"نسمة الهوا في الفجرية مع الضوء اللى بيزحف على الارض بخجل. سكون بيقطعه حركات البشر الخفيفة وهي رايحة تصلى او تأدى عملها في مكان زى ده. لا بيهدى ولا بيستكين ابداً في تأدية الواجب.
"
2	"كان جالس على كرسيه قصادها وهو مكتف ايديه. بينظر لها ويراقب كل حركة منها بعنيه اللى مازارهاش النوم نهائى طول الساعات اللى فاتت، التحفز اللى جواه مع الخوف عليها كان منسيه اى تعب وأى ارهاق.
"
3	"خرج منها انين ضعيف وهي بتغمض في عيونها بشدة. قبل ماتفتحهم براحة وهي بتفوق في نفسها. اصدطمت عيونها بنظرة عيونه العميقة والحادة. لبعض الوقت ظلت نظراتهم معلقة ببعض. قبل ما يقطع حالة الصمت و هو بيقرب منها ويمسك ايدها. يحتويها بين ايديه الاتنين: - حمد الله عالسلامة.
"
4	"اومأت برموشها وهي بترد عليه وطيف شفاف غطى على عيونها وصوت خارج بصعوبة: - الله يسلمك.
"
5	"شدد على كفها اكتر بايديه الاتنين وهو بيأزرها: - وايه لزوم الدموع دى بس؟ قدر الله وماشاء فعل.
"
6	"سكت شوية تاثراً بدموعها اللى ابتدت تنزل منها قبل ما يتابع بعتب: - كده برضوا يا نهال تخبى عنى زى حاجة دى. و انتى عارفة ومتأكده انى مستنيها على نار. طيب حتى قوليلى عشان اَخد بالى منك واراعيكى.
"
7	"- انا مكنتش اعرف.
"
8	"عقد حواجبه ينظر لها بعدم استيعاب بعد مقاطعتها لكلامه: - انتى بتجولى ايه؟
"
9	"مسحت بدموعها وهي بتحاول تخرج كلامها كويس: - والله زى مابجولك. انا مبطلة برشام منع الحمل من مدة قريبة. من بعد ما اتأثرت بحمل اختى بدور ورؤية رأفت ابن جيرانا واخته الصغيرة. قلبى حن للاطفال وقولت اجرب نصيبى. وبعدها يحصل اللى يحصل. الكلام دا معداش عليه شهر. يعنى هالحق اعرف ازاى؟
"
10	"رد هو عليها بشك: - انتى حملك اكتر من شهرين يا نهال يبقى ازاى معرفتيش؟
"
11	"شهقت بصدمة وهي بتحاول ترفع نفسها: - يعنى انا كنت حامل في اكتر من شهرين ومكنتش اعرف.
"
12	"- أتأوهت بالم وهي بتكتم بكف ايدها على بقها ودموعها ازدادت اكتر. نهض هو عن مقعده بخوف يهديها: - طب براحة انتى لسة تعبانة. ماترفعيش نفسك.
"
13	"هزت بدماغها وهي بتبكى بحرقة: - والله ما كنت اعرف. لو اعرف كنت هاقول وافرحك. ماانا حاسة بيك وعارفة انك هاتموت على طفل منى. بس ده حصل ازاى بس وانا مبطلة البرشام من شهر واحد بس ازاى؟
"
14	"ضمها على صدره بحنان يهديها: - طيب خلاص بس هدى نفسك. الحاجات دى ياما بتحصل. او ممكن تكونى انتى نفسك نسيتى البرشامة في يوم من الايام. بس انا اللى عايز اعرفه. انتى مالحظتيس التغيرات اللى بتحصل دى مع الستات في كل شهر؟
"
15	"- انا من ساعة ماتجوزت والدنيا اتغلبطت معايا خالص في الموضوع ده؟ وبصراحة مااهتميتش.
"
16	"خرجها من حضنه ينظر لها بتعجب وغيظ قبل ما يرجعها تانى وهو بيتنهد و يهدى في نفسه: - تمام يا نهال تمام. احنا هناخد بالنا في اللى جاى. طيب دى حاجة تتنسى برضوا وما تهتميش تقوليلي عليها. دا انا حتى وظيفتى دكتور لو تفتكرى يعنى. الله يهديكى ياشيخة.
"
17	"بمنديل ورق كانت بتمسح في دموعها وهي بتعيط بحرقة. نده عليها عاصم وهو بيقلع في بدلة الفرح ويلبس بدالها حاجة خفيفة للنوم: - ايه يا بدور؟ خبرا ايه يابت عمى؟ من ساعة ماعرفتى اللى حصل وانتي مابطلتيش بكا. ولا انتى نسيتى ان الزعل عفش على المرة الحامل!
"
18	"ردت مابين بكاها: - صعبانه عليا اختى يا عاصم. كان نفسها تفرح هي كمان بعيل. جوم لما يحصل. فرحتها تنطفى من قبل حتى ماتحس بيه ولا تفرح زى الناس.
"
19	"لبس تيشيرت على بنطول البيجامة قبل ما يندس جمبها في الفراش: - كل حاجة نصيب يا بدور وبكره ربنا يعوضها كتير جوى. وتخلف بدل العيل اتنين وتلاتة كمان بس انتى هدى نفسك وريحى جسمك ونامى. ياساتر. دى كانت ليلة صعبة جوى.
"
20	"- انت بتجول فيها يا عاصم. دا انا وامى اتشندلنا في الرن عليكم انتوا التلاتة واحنا بنتلطف على اى خبر يطمنا. شالله ماتنعاد تانى يارب. بس نعمل ايه بجى؟ اذا كان دا فرح معتصم ونورا. دا الحمد لله ان محصلش زلزال.
"
21	"قالت الاَخيرة وهي بتشد في الحروف. جعلت عاصم يضحك بعلوا صوته ومن قلبه وهو بنص نومة ومستند على مخدة.
"
22	"- هههههه الله يخرب مطنك يا بدور. ضحكتيني ياشيخة وانا زعلان وهلكان من التعب.
"
23	"قلبها رق لضحكته لكنها ماقدرتش تمسك نفسها عن مناغشته: - لكن هي كانت حلوة يا عاصم؟ ولا كانت نص نص في فستان الفرح؟
"
24	"بضحكة خبيثة منه: - هي مين؟
"
25	"برقت بعيونها الشرسة: - متعصبنيش يا عاصم. انت فاهم قصدى على ايه؟
"
26	"جاوب عليها بابتسامة متسلية: - اممم. بصراحة هو سؤال صعب وأجابته أصعب. لإن انا وللأسف يعنى. راجل جبان وخايف من دعوة دعتها عليا مراتى في لحظة تجلى. لما قالتلى روح يا عاصم ان شاء الله يارب. عيونك توجعك يارب. لو بصيت لوحدة غيرى.
"
27	"قال الدعوة وهو بيلوح في ايديه الاتنين في الهوا بتمثيل جعل ضحتها تخرج من قلبها هي كمان. وهي مش قادرة توقف.
"
28	"هتف بحزم رغم سعادته لكن خوف عليها: - خلاص يابت خفى الضحك لتتعبى. احنا ماناقصينش.
"
29	"حاولت تسمع النصيحة وتسيطر على ضحكها شوية: - اه، بتعرف تضحكني يا وتضحك عليا يا عاصم. ودى مش اى راجل يقدر يعملها مع مرته.
"
30	"هز راسه بيأس: - اضحك عليكى يا بدور! ماشى ياعم. ممكن تسيبني اريح جتتى شوية. احسن انا هاموت وانام واريح من التعب الرهيب ده.
"
31	"قال الاَخيرة وهو بيتاوب وبيزحف في الفراش ويشد الغطا عليه. نزلت هي كمان معاه وهي بتتوعد له بمكر الستات. نام ياحبيبى نام ولما تصحى احكيلى كل اللى حصل.
"
32	"وكانت الأجابة من تحت الغطا بيأس مع بداية دخول على غيبوبة في النوم: - يامرارك وحِزنك يا عاصم. انا عارف انى مش هاخلص.
"
33	"مستند على درابزين البلكونة الحديد بنص وقفة. بيدخن في السيجارة اللى في ايده باستمتاع وهو بيتفرج على منظر البواخر اللى معديه في النيل عن قرب. في منظر جمالى يخطف العين ويريح الاعصاب. ينفخ الدخان ويعمل بيه سحابة خضرة يصفر ويغنى مع نفسه. ودانه المطرطقة سمعت صوت باب الحمام اللى اتفتح واتقفل بهدوء. رمى السيجارة على الارض وداس عليها برجله. قبل مايرجع للداخل بابتسامة متسلية ينظر لها وهي لابسة بورنس الحمام و بتنشف شعرها بفوطة صغيرة.
"
34	"- صباحية مباركة ياعروسة. كده برضوا تصحى بدرى وتدخلى الحمام من غير ما تصحى حبيبك؟
"
35	"رمت الفوطة بعنف وهي بتبادلوا نظرة شرسة. ومن غير ماتنطق بحرف قعدت على الكرسى الصغير قدام مرايتها تسرح في شعرها.
"
36	"وقف وراها يتسلى بعصبيتها الظاهرة قدام عنيه: - طب ياعم عبرنا. بكلمة تريح جلبى كده ولا حتى بوسة صغيرة من الخد اللى زى التفاح ده.
"
37	"هبت تقوم من مطرحها منبوطة وهي بتصرخ فيه واكنها نمرة شرسة: - اياك تقرب منى تانى. ياما هاتشوف منى اللى تستاهلوا بجد.
"
38	"ضحك بسماجة: - اشوف تانى؟! هههههه ما انا شوفت خلاص. ولا انتى قصدك على شوية الخرابيش اللى معلمين في وشى ورقبتى. دول حتى زى العسل على قلبى. كفاية انى كل ما اشوف واحدة فيهم. هافتكر الليلة الجميلة دى اللى عدت ولا اكنها حلم.
"
39	"كانت بتسمع لنبرته المتمهلة باستفراز قبل ما يختمها بغمزة من عيونه. اثارت جنونها اكتر وهي بتتناول الفوطة المبلولة وترميها على وشه بعنف وهي بتصرخ فيه: - ابو برودك يااخى. دا انت انسان مستفز بجد.
"
40	"مسك الفوطة اللى بللت وشه ورقبته واجزاء من التيشيرت وهو بيبتسم بتوعد: - لكن انتى كديها دى؟!
"
41	"جزت على اسنانها بعصبية: - وحياة امى يا معتصم لا ادفعك التمن غالى اوى، واعرفك كويس اوى ان اللى عملته دا عمره ما هايعدى على خير.
"
42	"ضحك بصوت مجلجل وهو بيجلس على الكرسى قبالها: - اااه. ما انا عارف ان اولها دفع واَخرها دفع. امال انا جبتك هنا ليه؟ مش بقولك دى شجة الانبساط، على العموم ياستى انا معملتش حاجة غلط امبارح، دا شئ لابد منه. يااما ساعتها كان هايبقى شكلى مش ولابد قدام اهلك. يرضيكى يعنى يتقال عليا مش راجل!
"
43	"بقها اتفتح وسكت الكلام على لسانها لثواني قبل ماتصرخ فيه: - انت بتقول ايه؟
"
44	"ضحك باستفزاز اكتر وهو بيرجع بضهره للكرسى ويوضع رجل على رجل: - انا بقولك ياستى. لما يجى عم سامح والست الوالدة بعد شوية بفطور الصباحية. عرفيهم كويس اللى حصل امبارح. اصلى بصراحة هاموت واشوف رد فعلهم. وان كان على موضوع الشقة فدا كان هزار معاكى ياسنيورة ولا انتى عايزة تتبلى عليا بكلام مايصحش انه يتجال!
"
45	"وفى البيت الكبير.
"
46	"وائل بعد ما حكت له سته صباح بأمر نهال واللى جرالها وهو بيعاتب جده ياسين: - برضوا دا كلام ياجدى؟ يعنى انا مش راجل عشان اعرف باللى حصل و اقف معاكوا؟ بقى تسيبونى زى الاطرش في الزفة. واجى وانام ولما اصحى اعرف زيي زي الغريب.
"
47	"اتنهد ياسين بتعب: - ياولدى ماتخدهاش بالمنظور ده؟ احنا مرضيناش نقولك عشان مانعكرش فرحتك باختك. وعشان كمان الخبر مايتنشرش ويحصل بلبلة وكلام كتير.
"
48	"- ايوة بس ياجدى انا كان لازم اعرف. يعنى كل شباب العيلة يعرفوا وانا لا.
"
49	"صباح هي كمان: - مش انت بس ياولدى انا كمان. ولا اكن البت اللى كانت بين ايدين ربنا دى تبقى بت اخويا. او جوزها يبقى واض اخويا التانى كمان؟
"
50	"جز ياسين على اسنانه: - انتى كمان يا صباح؟ يعنى كنتى عايزانى ابلغك انتى بس ولا ابلغ حريم العيلة واوجف الفرح عشان خاطرك. اعجلى يابتى وفهمى وائل. دى حاجة جات كده لا عالبال ولا عالخاطر. جات علينا غفلة من غير حساب. وربنا يكفينا شر غفلات الزمان.
"
51	"صباح اتأثرت بكلام والدها: - امين يابوى. المهم دلوك البت زينة ورايجة ولا لسه تعبانة؟ والجزينة دى كيف ماكنتش عارفة انها حامل؟
"
52	"هز براسه ياسين: - ياستى اللى حصل بقى لما ربنا يكون رايد. بتيجى على اتفه الأسباب. انا اتطمنت عليها من شوية وسمعت صوتها. حمد لله امها وصلت عندها وهاتراعيها على ما تصلب طولها.
"
53	"- واه. وهي نعمات هتراعى اللى هناك ولا تراعى بدور هنا ولا بيتها كمان وعيالها الصغيرين. دا ايه الشندلة دى بس؟
"
54	"- ياجددتى بلاش كلامك ده. دى كلها ابتلائات من عند ربنا. المهم انتى قومى دلوقتى عشان تروحى معايا.
"
55	"نروح نطمن عليها.
"
56	"وعودة ل معتصم و نورا
"
57	"خرجت نجلاء من غرفة النوم بشرارها ونارها. بعد ما حكت لها بنتها على كل اللى حصل. وقصاد سامح اللى كان جالس مع معتصم في غرفة الصالون وهو بياكل في الحلويات اللى قدامه على الطاولة الصغيرة وبيضحك مع جوز بنته بعلو صوته: - ممكن افهم يااستاذ معتصم ايه اللى انت عملته مع بنتى ده؟ هو دا اسلوب برضوا؟
"
58	"- ايه اللى انا عملتوا ياحماتى. واسلوب ايه بالظبط؟
"
59	"شدت بنتها وهي بتتكلم بعصبية: - اسلوب العنف ياسيدى. ولا انت فاكرها مش هاتحكيلى على اللى حصل؟
"
60	"نزل بنظره على الارض يمثل الخجل: - يخرب عقلك يا نورا. ليه كده بس تحرجيني؟
"
61	"اتدخل سامح بانفعال هو كمان: - تحرجك ازاى يعنى؟ ما تفهمنا بالظبط حصل ايه؟
"
62	"رفع نظره ل سامح ومنه ل نورا: - بصراحة ياعم سامح انت يازين ماربيت، بتك امبارح اكتشفت انها قطة مغمضة لما شوفت خجلها وحياها معايا. بس يعنى انتوا لازم تعزرونى. هي لو اتكسفت انا ماينفعش اتكسف. دا حتى المثل بيقول
"
63	"اللى يتكسف من بت عمه مايجبش منها عيال.
"
64	"وان كان على اسلوبى انا بعتذر ياحماتى بس برضك هي كانت شديدة جوى معايا. ولا انتى ماخدتيش بالك من الخرابيش اللى في وشى ورقبتى، بس اقولك هي تعمل مابدالها الغالية يابت الاصول دى.
"
65	"هلل سامح بغباء قدام نورا اللى اتصابت بالخرس من ملاوعة معتصم.
"
66	"- الله عليكى ياحبيبة ابوكى. شرفتينى ورفعتى راسى. عرفت اربى صحيح.
"
67	"نجلاء ماخالش عليها الكلام ده واحتدت بتعصب: - طب وحكاية الشقة دى اللى احنا قاعدين فيها. لما قولتلها انها كانت شقتك ايام الشقاوة ووو، استغفر الله العظيم.
"
68	"ردد هو وراها: - استغفر الله العظيم. هو انا ابن حرام ياحماتى عشان اعمل كده. دى كانت شقتى ايام ماكنت بدرس هنا في المعهد وقضيت فيها احلا ايام عمرى. حتى دى يا نورا جولتيها. دا انا كنت بهزر معاكى. على العموم ياحماتى احنا كده كده ماشين النهارده عشان نقضى شهر العسل في اى مكان يعجبها. ياعنى هانسيب الشقة دى اللى كرهتيها ياست البنات من غير سبب.
"
69	"وعشان يكمل العرض. قام من مكانه لغاية عندها وباس على راسها وهو بيلف دراعه يضمها من كتفها: - على العموم لو زعلتك. حقك عليا مرة تانية. ها ياستى ايه رايك بقى لو خدتك الغردقة. ها تعجبك ياقمر؟
"
70	"نجلاء اتلجمت من اسلوبه و نورا ثارت بانفجار: - مش عايزة نيلة شهر عسل ولا زفت. انت ايه؟ عايز تجننى ياجدع انت؟
"
71	"قام سامح عن الكنبة بعصبية: - اما انتى بت قليلة الادب صحيح؟ يعنى هو يراضيكى وانتى وش فقر بترفضى.
"
72	"شد بدراعه على كتفها اكتر بابتسامة لزجة وهي حاسة نفسها هاتتشل من الغيظ: - سيبها ياحمايا. نورا بتدلع وانا لازم اتحمل. مش عروسة برضك ودا حجها.
"
1	"- يومييين، يومين لا يسأل ولا يعبرني. ولاكنى كنت هم على جلبه وماصدق انه انزاح واستريح منه؟
"
2	"اتنهدت بدور بصوت عالى. تشيح بنظرها عنها. وكل الحجج راحت منها. وهي شايفة اختها. قاعدة قدامها. منهارة من البكا. تقرقض في ضوافرها وتهز في رجليها بحركة عصبية.
"
3	"- سكتي ليه ماتردي عليا؟ وقولى كلمة الحق؟
"
4	"- اجول ايه بس يا نهال؟ بصراحة انا احترت معاكم انتو الاتنين. بتعاندوا بعض على ايه مش عارفة؟
"
5	"قالت منهارة: - بس انا عارفة. هو اكيد رجع لحبه الجديم من تانى. اكيد الست مها الحيزبونة، قدرت ترجعه تانى لعشجها. طبعاً ماهما ليل نهار مع بعض في المستشفى وفي نفس القسم. لازم لازم هاتاثر فيه.
"
6	"قالت بدور بعدم تصديق: - لاه يا نهال ماتقوليش كده. مدحت واض عمى وانا عارفاها زين. حتى لو اتأثر زي مابتجولي. برضك مش هايحن ولا يرجعلها من تاني. دا بيعشجك ويعشج التراب اللى بتمشي عليه. لهو الحب مابيبانش في عيون المحبين اياك.
"
7	"قالت بمرارة وهي بتمسح في دموعها: - اه. ماهو باين جوي الحب. من ساعة ما مشي وسابني في البلد لوحدي. معبرنيش بمكالمة واحدة حتى. يسأل عليا ولا يطمن حتى ان كنت رايجة ولا تعبانة.
"
8	"سألتها بدور بتوجس: - هو انتي لسة بتوصلك صور من الرقم اياه؟
"
9	"بضحكة غريبة وصوت مبحوح قالت: - بتوصلني يا بدور. صور جديمة وهو بيعبرلها عن حبه جدام صحابه من غير كسوف. وصور في الوقت الحاضر. وهما طول الوقت لازقين جمب بعض يتكلموا عن قرب واكنهم صحاب ولا حبايب.
"
10	"نفخت بدور بقلة حيلة: - وماهو كمان السكوت دا ماينفعش. لازم تجابليه وتواجهيه بالصور دى اللى بتجيلك. خلينا نعرف اصل الحكاية دى ايه؟ ومين الزفت اللى بيبعتلك الصور دى. عشان يخرب مابينكم ابن ال...
"
11	"- استني يا بدور ثواني.
"
12	"قالتها بمقاطعة وهي بتنظر في الفون تشوف مين اللى بيرن عليها.
"
13	"- دى نوها. استنيني هارد اشوفها.
"
14	"مسحت دموعها كويس واخدت نفس عشان ترد طبيعى.
"
15	". قبل ما تفتح على مكالمة صاحبتها وتقول: - الوو، اهلاً يانوها أزيك.
"
16	"- اهلاً ايه وزفت ايه يابنتي؟ هو انتى ماعندكيش احساس ولا دريانة بالوقت. سايبة دراستك ولا سائلة في كليتك! قوليلى يا نهال. هو انتى عايزة تسيبي التعليم؟
"
17	"- براحة شوية يانوها. داخلة فيا كدة شمال على طول. انا ماهاسيبش الكلية طبعاً ولا هاضيع مستجبلى. دول بس يومين اللى غيبتهم ومع ذلك انا متابعة على طول. المحاضرات اون لاين.
"
18	"وصلها صوت نوها باستخفاف: - اه ياحبيبتي. والمحاضرات العملي، بتدربي فيها كمان اون لاين عالشاشة؟!
"
19	"- عملي ايه يانوها؟ هي محاضرة واحدة بس اللى فاتتنى بتاعة الدكتور محفوظ امبارح. مااظنش ان في محاضرات تاني فاتتنى.
"
20	"- لا ياحبيبتى. انهاردة في محاضرة للدكتورة سمية. ولا دى كمان هاتفوتيها؟
"
21	"سكتت لحظات تفكر وبعدها جاوبت بثبات: - لا مش هافوتها يا نوها. هي مش كان ميعادها الساعة 12 الضهر باين؟ يعني جدامي 3 ساعات على ماحضرت نفسي وخدت ساعتين في المواصلات. هاوصل قبلها بنص ساعة دا لو اتأخرت.
"
22	"- يعني هاتلحجي؟
"
23	"- هالحق يانوها.
"
24	"بعد ماقفلت مع صاحبتها. قامت بسرعة على الدولاب. تفحص في هدومها القديمة وتخرج منها اللى تصلح للخروج.
"
25	"سألتها بدور بتعجب: انتي هاتنزلي المحافظة من غير ما تتصلي بمدحت تخبريه. ولا هاتعمليها مفاجأة؟
"
26	"نظرت في عيون اختها بعند: - وهو ماله؟ انا رايحة احضر محاضراتي وبس، يعني ماليش دعوة بيه!
"
27	"- اروح معاك فين ياعنيا؟
"
28	"قالتها بتهكم وهي واضعة ايدها على وسطها. فكان الرد. انه قرب منها بغضب يزقها بكف ايده على كتفها بعصبية: - احترمي نفسك واتكلمي عدل. ماتخلنيش اطلع عن شعورى معاك على اول الصبح.
"
29	"اترجعت شوية عن حدتها تتفادى غضبه: - انا مقصدتش اقل ادبى. بس انت طلبك دا غريب بصراحة.
"
30	"- غريب ليه بجى؟ هي زيارة حماتك دى ما تعتبرش واجب عليكى وانتى اتأخرتى فيه؟
"
31	"- اتأخرت فيه!
"
32	"- ايوة اتأخرتي. عشان المشوار دا كان المفروض يتم من اول ما خطبتك.
"
33	"ضحكت بسخرية تقول: - دا على اساس اني لحقت اتخطب اساساً. وماكنش الجواز في اقل من شهر.
"
34	"جز على فكه من اسلوبها قبل ما يقول بتهديد: - طب اسمعى بجى. انا طالع نص ساعة بس. اقضى مشوار في البلد ضرورى. ارجع الاقيكي جاهزة. عشان نلحق ميعاد الزيارة. ياكده ياهتشوفي اللى هايحصلك يابرنسيسة.
"
35	"رمى كلامه في وشها قبل ما يخرج ويسيبها واقفة مكانها بتاكل في نفسها من الغيظ.
"
36	"وقف بحصانه يدور بعنيه يمين وشمال. بعد ما وصل للمنطقة عن طريق وصف ابن عمه. اتأكد ان هي دى الزرعة المقصودة. خصوصاً لما لمح يدوبك دماغه اللى كانت ظاهرة من وسط سنابل القمح الخضرا. وهي مزهزة ومنورة.
"
37	"- هي دى ارضك يا حربي؟
"
38	"رفع راسه وهو بيحجب بكف ايده اشعة الشمس المتسلطة عليه. قبل مايرد بابتسامة جميلة على الوجه الاسمر والعرق مغرق جبينه: - واه. المهندس رائف بحاله جاى يطل على ارضى. يالف هنا ياولاد.
"
39	"نزل من علو الحصان برشاقة. يتقدم لجوا الارض. وابن عمه خرج له من وسط سنابل القمح يستقبله بحفاوة وفرح.
"
40	"- حمد الله عالسلامة ياباشا. الزرعة والبلد كلها نورت.
"
41	"- وحشتنى والنعمة يا حربى. واشتجت لقعدتك وهزارك. بس ايه ياعم الحلاوة. بسم الله ماشاء الله. المحصول طالع من الأرض ولا اكنه بيضحك.
"
42	"ضحك حربى بفخر: - الحمد لله ياعم. مجهودى وتعبي فيها. مراحوش هدر. دى طلعت عينى.
"
43	"سأله رائف مندهش: - طب وايه اللى جبرك ياواض عمى. تسيب فدادين الطين. وتيجى هنا في الصحرا تزرع ويطلع عينك.
"
44	"شاور بكف ايده: - هو انا بس اللى زارع هنا؟ مش شايف الخضار اللى كسا الارض على مد بصرك. في غيرى كتير. اللى اجر واللى رهن من زاهر هنا. اصلها ارض شباب وعفية. تستاهل التعب. عشان الخير الى هايجي من وراها.
"
45	"قال رائف بابتسامة: - زين جوي ياحربى. انك تحلم وتنفز على ارض الواقع حلمك. وبعدها تشوف النتيجة بعينك.
"
46	"قال بتمني: - اه يا رائف. دا انا مستني اليوم ده على فارغ الصبر. ماتيجي افرجك على الارض من جوا.
"
47	"قال الاَخيره وهو بيزقوا بخفة للداخل. والتاني استجاب بسعادة وهو بيتحرك معاه.
"
48	"قاعدة بتناكة وواضعة رجل على التانية. بتنظر لها بتفحص من شعر راسها لاَخر صوابع رجلها. والتانية بتنفخ داخل نفسها وهي بتعد الثواني والدقايق في انتظار انتهاء المهمة التقيلة على قلبها دى.
"
49	"- ها يااما. عجبتك نورا؟
"
50	"- اممم. زينة ياولدى ومش عفشة. ولبسها زين كمان رغم انه ضيق حبتين يعنى.
"
51	"اتفاجأت نورا من وقاحة انتصار في الرد. من غير ماتتكسف حتى وهي لابسة عباية السجن. لقطت انتصار نظرتها وفهمتها على طول.
"
52	"قال معتصم عشان بهدى الجو: - دى حتى نورا هي اللى اصرت. اننا نيجوا النهاردة عشان تتعرف عليكى.
"
53	"بابتسامة مبهمة سألتها: - اممم. صح يا نورا الكلام ده؟ ان انتي اللى جال عايزة تتعرفي عليا؟
"
54	"- طبعاً ياطنت امال ايه؟ ودى حاجة تفوتني.
"
55	"بابتسامة خبيثة قالت انتصار: - جدعة يامرة ولدى وانا كمان حبيتك خالص. ياللا بجى يا معتصم عايزاك تجيبهالي معاك في كل مرة تجيني فيها.
"
56	"نورا وشها اتخطف ومابقتش عارفة ترد على لؤم انتصار بأيه. اما معتصم فرحب بالفكرة وهو بيراضي والدته: - طبعاً ياما اكيد. انتى تؤمري.
"
57	"نورا كانت بتطلع دخان من جوز المصايب دول وهما بيتكلموا مع بعض في عدة مواضيع بياخد رأيها فيهم ومشورتها. دا غير الاحاديث اللى كانت بصوت واطى جداً بحيث مايوصلش لسمعها وهي جمبهم بمسافة قريبة. كان واضح اوى ان انتصار هي اللى مسيطرة على ابنها. ومعظم قرارته بايدها هى.
"
58	"نهال كانت خلصت المحاضرة العملى وخارجة منها مع الطلبة والطالبات. بعد ما لحقت توصل وتحضرها. قلبها كان بيدق بيخوف لاتشوف مدحت. في الجامعة رغم علمها التام. ان اليوم معندوش محاضرات فيها. كانت بتمشي بالخطوة السريعة لدرجة نبهت البنات.
"
59	"- استنى يامجنونة انتى. ماشية ليه بسرعة كده؟
"
60	"اللتفتت لبثينة و نوها اللى كانوا خلفها وبيحاولوا يحصلوها ترد على عجل: - عادى يعنى. عايزة اللحج اروح بيتى. فيها حاجة دى؟
"
61	"قالت نوها: - لا مافيهاش حاجة ياستي. بس مش بعادة يعني تبجي مستعجلة كده؟
"
62	"كانوا وصلوا للباب الرئيسى وبيعدوه فقالت نهال مغيرة الموضوع.
"
63	"- بس المحاضرة النهاردة كانت ممتازة. والدكتورة سمية ماشاء الله عليها. شرحها حلو وبسيط
"
64	"بثينة بحماس: - ومتعاونة جداً يا نهال. في اى جزئية اطلب منها استفسار تجاوبني بكل ترحيب.
"
65	"- فعلاً دا حقيقى. طب انتوا رايحين فين دلوكت؟
"
66	"جاوبتها نوها وعيونها على منطقة معينة في ناحية مختصرة من الطريق: - ما احنا مروحين برضوا. انا و بثينة بناخدها مشي من بعض. بتوصلنى للسكن بتاعى وبتكمل هي بعدها على بيتهم مشي برضوا.
"
67	"سألتها نهال وهي بتشاور بدماغها: - طب وانتى عينك هناك في الناحية دى ليه؟ هو انتى بتدورى على حاجة؟
"
68	"ارتبكت نوها للحظات عن الاجابة. فاتدخلت بثينة بابتسامة وغمزة: - اصلها بتدور عليه. بعد ما خلاص الواد زهق وبطل يوقف لها يبص عليها و...
"
69	"قاطعتها نوها بحدة: - بثينة بطلى كلامك دا عاد. ما تخلنيش ازعل منك.
"
70	"كانوا التلاتة وقفوا على جنب فنظرت لها نهال بتفحص قبل ما تواجهها: - بتنكرى ليه ومش عاجبك الكلام؟ مش هو دا اللى كنتى عايزاه. وانتى رافضاه بعزم مافيكى. خلاص ياستي اهو خدها من جاصرها وبعِد. عشان بس ماتزعليش مني تاني وتقولى اني مشجعاه.
"
71	"- ماهو بصراحة هو كان مزودها معاكسات في التليفون وزن عشان اوافج. دا غير انه ماتقدمش رسمي اساساً.
"
72	"- ويتقدم رسمي ازاي بس وانتى مش موافقة؟ اهو ريحك ياستي من زنه.
"
73	"قالت نوها بتردد: - بصراحة هو بجالوا فترة ماعدتش بيغلس عليا ولا يبعت رسايل زي الاول. وكان بيكتفي بس انه يوقف هنا يبص علينا وهو ساكت من غير ما يتعرض ليا بكلمة واحدة حتى. ودلوك بقالوا يومين مختفي.
"
74	"بثينة بتأثر: - والنبى كان بيحبها. بس هي اللى غبية.
"
75	"- كان! يعني ماعدتش خلاص بيحبني؟
"
76	"الاتنين بثينة و نهال بينظروا ناحيتها وينظروا لبعض بابتسامة ماكرة. قبل ماتنهى نهال الحوار: - بجولكم ايه. انا مش فاضيالكم. يدوبك احصلى مواصلة.
"
77	"شدتها بثينة قبل ماتمشي: - استني هنا. هاتركبي مواصلة ازاي؟ هو الدكتور مش هايجي ياخدك زي كل يوم برضوا.
"
78	"نفضت ايدها تقول بعجل: - يابنتى الدكتور مش فاضى النهاردة. وعنده ظرف طارئ يمنعه عن توصيلي. سلام بجى.
"
79	"نهت جملتها ومشيت بسرعة من قدامهم. تتفادى اسئلة فضولية منهم تانى
"
80	"يعنى انت خلاص على كده صرفت نظر. ومش ناوى تحاول من تاوني؟
"
81	"سكت شوية رائف بشرود وهو بيلمس على حصانه. قبل ما يجاوب اخيراً: - مش عارف ان كنت صرفت نظر ولا دى استراحة محارب. بس انا متأكد من حاجة واحدة. هي اني تعبت. تعبت من التفكير فيها وهي مش سائلة. ومن المحاولة معاها وكأنى بنفخ في جربة مجطوعة. ياللا بجى لو ليا نصيب فيها تمام. لو ماليش. يبجى كل اللى يجيبوا ربنا كويس.
"
82	"طبطب حربى على كتفه بمؤازرة وابتسامة مشجعة: - طول عمرك راجل ياواض عمى. واكيد اكيد ربنا شايلك الخير. بس انت جول يارب
"
83	"قال بتمني: - يارب ياحربي يارب. المهم بجى يدوبك امشي. مش هاتيجى تروح معايا. دا العصر يدوبك على ادان.
"
84	"هم يجاوبه حربى ويرد عليه. لكن صوت الدوشة اللى وصله من بعيد. جعله يلتف ناحية الصوت. فقال مندهش: - واه. دا زاهر بيتعرك هناك. عن اذنك يارائف اروح اشوف الحكاية.
"
85	"ساب الحصان رائف وقال وهو ماشي معاه: وانا كمان جاي معاك.
"
86	"وصل الاتنين لقوا زاهر بيعافر من وسط راجلين اصحابه مقيدين حركته بكل قوتهم. بيحاولوا يمنعوه بصعوبة عن الفتك باللى واقف قصاده بكل برود.
"
87	"- والنعمة اللى هايجرب من ارضي. ولا يلسمها حتى. لاكون شاجوا نصين. وماليه عندي دية.
"
88	"زعق عليه الشخص اللى قصاده بكل تبجح وهو راجل اربعينى بيقارب في العمر لزاهر. اللى وجهه المحتقن بالغيظ والغضب اتحول من السمار للسواد.
"
89	"- يبجى انت هاتجيبوا لنفسك وهاتدخل نفسك في قضايا ومصايب. وانت اللى هاتخسر برضك في الاَخر.
"
90	"- صرخ زاهر بصوت عالي: - وادخل نفسي في قضايا ليه؟ وكمان اخسرها. دى ارضي اللى عمرتها بقالى خمس سنين. وإجراءات تمليكها ماشي فيها بالسليم.
"
91	"ضحك الراجل اللى قصاده باستفزاز: - ارضك! ليه بجى كنت وارثاها عن جدودك ياخويا. دى وضع يد. وهي ليها مالك اساسي. وانا مش هاعيد وهازيد من تاني في حديت ماسخ. سلام ياابواسماعيل.
"
92	"زعق زاهر في الراجلين اللى سابوه فجأة بعد ما اطمنوا من بعد المسافة وبين الراجل اللى مشي من دقايق: - حشتوني عنه ليه؟ ماكنتوا سيبونى اطلع في غيظى واعرفه مجامه. هو وابن الحرام التاني اللى وراه.
"
93	"صرخ عليه واحد منهم: - انت اتجنيت كنك ياجزين؟ وعايز تودي نفسك في داهية؟ هو انت كده دا ولا كد اللى وراه؟
"
94	"قرب حربي منه مخضوض يساله: - مالك يا زاهر. الراجل السو دا عمل معاك ايه بالظبط. ومين هو اللى وراه.
"
95	"رد عليه زاهر بصعوبة: - الجزين جاي بكل برود يجولي سيب الارض اللى شقيت فيها وطفحت الدم في إصلاحها. عشان هي من الاساس مش ملكك وجال المالك الأساسي بتاعها يبجى. الباشا نائب الدايرة.
"
96	"ردد من خلفه رائف بذهول: - نائب الدايرة مين؟ سراج فتوح؟
"
97	"- هو نفسه يا رائف. بيدعي ان الارض دى كلها ملكه. وانا واخدها فتونة ووضع يد! رغم انى ربنا وحده هو اللى عالم. اني ماشي في اجراء تمليكها بقالى سنين. بس إجراءات الحكومة طويلة بجى وانتوا عارفين.
"
98	"سأله حربى بتوجس: - هو يقصد ارضك كلها ولا جزء فيها؟
"
99	"ابتسم زاهر بمرارة يقول: - ارضى كلها ياحربى بما فيهم الفدان اللى انتوا واخده رهن.
"
100	"- خلى حد فيهم يجرب من ارضي بس. عشان كنت اجطع رجله هو واللى يتشددلوا.
"
101	"قالها حربى باندفاع وبدون تفكير.
"
102	"نهال وهي واقفة في موقف للعربيات بيوصل للمركز. اللى موجودة فيه قريتها. كانت بتتكلم في الفون وهي بتحاول بقدر الامكان ضبط النفس مع اختها اللى بتزن في الفون.
"
103	"- يانهال مايبقاش عجلك صغير. ارجعي بيتك احسن.
"
104	"زعقت فيها بصوت مكتوم: - ارجع فين يازفتة انت. دا مسألش فيا وسابني اتفلق في الفكر والظنون.
"
105	"وصلها صوت بدور اللى على فجأة: - ايوة يابت ابوي انا معاكي. بس هو كدة لو سمع انك نزلتي المحافظة من غير ماتجوليلوا هايزعل اكتر وانا خايفة الموضوع يكبر. دا غير انك هاتخدى اربع مواصلات عشان توصلي بلدنا. دا كده انت هاتوصلي البيت على ادان العشا عندينا.
"
106	"قالت من تحت اسنانها: - يعني اعمل ايه؟ ماانا حاولت اشوف تذكرة قطر. بس للأسف دا ميعادها هايبقى على ستة المغرب. يعنى هاوصل لبعد العشا كمان. المهم انتي ماتبلغيش عاصم ليبلغ مدحت. وان شاء الله تعدي.
"
107	"وصلها الرد اللى كان سكوت. زعقت نهال لدرجة ان اللى حواليها سمعوا الصوت. قبل ماتاخد بالها وتجعله مكتوم زي الاول.
"
108	"- يعنى انتي جولتلى لجوزك يابدور. رغم تحذيراتي ليكى.
"
109	"قالت بدور بسرعة وكأنها بتنفي تهمة: - والنعمة ما انا اللى قولت. دى البت نهلة اختك مضروبة الدم هي اللى جالتلوا. لما جه يتغدي معانا وسال عليكى.
"
110	"اتنهدت باستسلام وهي بتغمض عيونها: - ماشى يابدور. اجفلى انتى دلوك. عشان الميكروباص وصل وبيحمل. سلام.
"
111	"ما انتظرتش موافقتها وقفلت دوغري قبل ماتدخل وتاخد مكانها جمب الشباك. ويدوبك الميكروباص حمل وحست بالعربية اللى دارات وعلى وشك الذهاب. الا ولقت خبط جامد على ازاز الشباك من الخلف. شهقت بصوت واضح. وهي شايفة مدحت هو اللى واقف قصادها بالظبط. بطوله اللى حجب ضوء الشمس نهائى عنها والغضب مرتسم على وشه بشده. وبمنتهى العنجعيه شاورلها بعنيه تنزل بكل ادب. ومن غير ولا صوت.
"
1	"الغضب، كلمة قليلة عن اللى حاسس بيه دلوقتى. من ساعة من بلغه عاصم بحسن نية انها نزلت المحافظة. عشان تحضر محاضراتها وعرف هو من الدكتورة زميلته ان المحاضرة انتهت من نص ساعة تقريباً. ساب اللى في ايده وساق عربيته فوراً لجامعتها ينتظرها. لكن المفاجأة كانت لما لمح طيفها من بعيد وهي ماشية بعيد عن جامعتها، استنتج فوراً انها هاتاخد مواصلة عامة لتوصيلها البلد. الغبية كان هاين عليه يشدها من شعرها يجرجرها قدام الركاب. لدرجادى وصل بيها الاستخفاف بكرامته ورجولته. وعلى سبب لايذكر. لما نزل من عربيته وخبط بقبضة ايده على ازاز الشباك اللى كانت ساندة عليه بدماغها ومش دريانة بوجوده. شاف وشها اللى اتخطف وجاب مية لون بمجرد رؤيته. بكل هدوء شاور بعنيه عشان تنزل من سكات. هي من الصدمة مقدرتش تقاوم ولا تعترض. نزلت فوراً لقيته واقف قصادها بطوله المهيب. وجهه متجهم وملامحه مش مقروءة نهائى.
"
2	"وعلى نفس السكوت فتح باب العربية يدخل مكانه ويدور المحرك. نفخت بداخلها قبل ما تتحرك اَلياً وتلف الناحية التانية تركب جمبه في الكرسي الامامي. فوراً اتحرك بعربيته ومشي بيها. بلعت ريقها قبل ماتتجرأ على الكلام: - على فكرة بقى. انت مش من حقك تزعل كده. عشان انت اللى ماسألتش عليا. فما تلومنيش على تصرفي دا...
"
3	"اللتفت لها فجأة بنظرة نارية وقفت الكلام على لسانها.
"
4	"صدره كان طالع نازل قدامها بشكل يوضح قوي. كمية الغضب اللى جواه منها. بس كمان سكوته دا يقلق ويخوف.
"
5	"حاولت معاه مرة تانية: - طب انت ساكت ليه ماتتكلم. هو انا بكلم نفسي.
"
6	"برضوا فضل ساكت واستمر في القيادة طول الطريق بشكل دمر اعصابها. وجعلها بمجرد مافتح لها باب الشقة ودخلت. انفجرت فوراً: - هو في ايه بالظبط؟ ماتتكلم وطلع اللى جواك. بدل اسلوب التجاهل ده.
"
7	"رمى مفاتيح الشقة والعربية قدامها على الكنبة الى قصادها وهو بيقول بهدوء مايسبق العاصفة: - عايزاني اقولك ايه بالظبط؟
"
8	"- قول اي حاجة بس بلاش الجو المريب ده.
"
9	"قال بأسلوب تهكمي: - اه. يعني انتي عايزاني اعاتبك مثلاً على عدم احترامك ولا تقديرك ليا؟ ولا اهنيكي على جرأتك. اللى خلتك تيجي من البلد مخصوص عشان تحضري محاضرتك. وبعدها عايزة تمشي من سكات ولا اكن ليكي بيت وراجل هنا. ولا الأحسن أنى اصقفلك وانتي عايزة ترجعى لوحدك على البلد بالمواصلات العامة عشان توصلى هناك والدنيا بتليل؟
"
10	"غمضمت عيونها وهي بتاخد نفس طويل تشجع بيه نفسها للرد عليه: - اولا انا عمرى ما جللت من احترامك. وانت عارف ومتاكد. من كلامي اما بالنسبة لحكاية اني اروح لوحدى. فدا شئ طبيعي بعد تجاهلك ليا طول اليومين اللى فاتوا. وكأني معدتش ليا وجود في حياتك ولا اهمك نهائي.
"
11	"مال برقبته ناحيتها وهو مضيق عيونه قبل ما يقول بابستامة جانبية غامضة: - وعايزاني اكلمك ليا يابابا؟ مش جولتي انك عايزة تهدى اعصابك ودا كان طلبك. بتولوميني ليه بقى لما انفذ رغبتك؟
"
12	"دموعها غرقت وشها وهي بتهتف بصرخة: - هو دا اللي فهمته؟ اني عايزة ابعد وبس! مافهمتش اني تعبانة وعايزاك تطمن جلبي وتراضيني. ماشوفتش في عنيا رغبتي الشديدة انك تاخدني في حضنك. وتطبطب عليا زى كل مرة زعلنا انا و انت فيها مع بعض.
"
13	"قالت الاخيرة بصوت ضعيف طلع بحرقة. جعلته يتفاجأ من رد فعلها وملامحها تلين في الرد عليها: - بس انا راضتيك يا نهال ساعة ما اتعصبت عليكى وجتها في مكتبي ودا كان قبل ما نروح البلد. ولا انتي نسيتي؟
"
14	"مسحت دموعها باطراف صوابعها وهي بتاخد شقيق وزفير قبل ما ترد بقوة: - لا منسيتش. بس انا ساعتها كنت منهارة بجد بعد ما وصلني كلام تاني ومعايا الدليل!
"
15	"سألها بارتياب: - دليل ايه اللى بتقولي عليه؟
"
16	"مش حاسكت ياجد ولا اسيب حقي ولو في فيها موتي.
"
17	"-شايف يابوي. شايف الواد وجنانه. هايطين الدنيا الله يخرب بيت سنينه
"
18	"قالها محسن بلوعة وهو بيخاطب ياسين. رداً على كلام حربي وإصراره على المواجهة.
"
19	"قال ياسين بهدوء: - اهدى شوية يا حربي وخلى كلامك موزون. الاندفاع والتهور ماهيجيبش نتيجة.
"
20	"قال حربى بعصبية: - امال ايه هو اللى هاجيب نتيجة؟ اننا نسكت ولانطاطي لواحد حرامي زي ده. عايز ياكل تعبنا وشقانا.
"
21	"رائف كمان: - حربي عنده حج ياجد. انا اسمع عن الراجل ده بلاوي. مستغل سلطته وحصانته في ان ماحدش يمسك عليه حاجة. يعني لما يهدد بالفجر ده يبقى عامل حسابه. واحنا لايمكن نسكت على حقنا.
"
22	"صرخ محسن في الاتنين: - انتوا الاتنين باينكم مش هاتجيبوها لبر. ماتهمدوا شوية بدل ماتودونا في داهية احنا مش كدها. المصيبة دى تخص زاهر يبقى هو اللى يواجهه. وربنا يقدره لكن احنا مالناش دعوة.
"
23	"صرخ حربي بعصبية: - مالناش دعوة كيف؟ دا انا دافع ل زاهر خمسين ألف جنيه وغير الفلوس اللى دفعتها في الزرعة والتقاوي. هي كانت فلوس حرام. وزرعتي اللي تعبت وشقيت فيها. وبعد دا كله تقولي مالناش دعوة.
"
24	"- ولدك عنده حق يا محسن. المشكلة دى كبيرة قوى على زاهر يشيلها لوحده. دا مسكين بقالوا خمس سنين وهو بيصلح في الارض ودفع فيها دم قلبه. والبلد كلها تشهد ان الارض دى بتاعة زاهر واللى يقول غير كده باطل.
"
25	"خرج صوت محسن برجفة: - كلامك يابوي كله صح. بس احنا مش كد الراجل الباطل ده. ولا كد خناقات كبيرة مع بدنته. دول واخدين راحتهم في المشاكل على حسه. عشان بيعرف يتصرف ومابيخليش حد في عيالهم يقعد في السجن.
"
26	"رائف بعصبية: - بس احنا بلدنا مااختفتش فيها الرجالة. ولو سكتنا على حق زاهر دلوك. بكره هايكُلنا كلنا.
"
27	"ياسين بقوة وهو بيوجه كلامه لمحسن: - العيال عندهم حق ياولدى. البلد كلها لازم تقف مع زاهر ضد سراج فتوح. حرام عليه ياكل شقا الواض المسكين ده. وشجا ولدك في ارض استأجرها ودفع فيها التمن من ماله وصحته.
"
28	"اقتنع محسن رغم الخوف اللى مالى قلبه فسال بتردد: - طب وهو زاهر هايعمل ايه دلوقت؟ عشان يعرف يواجه الراجل ده.
"
29	"جاوبه حربي: - زاهر دلوك بيحاول يحرك الإجراءات قانوني عشان يثبت حقه. دا مقدم على طلب تمليك من الحكومة. اديلوا مده طويلة.
"
30	"بملامح متجهمة كان قاعد عالكنبة قصادها يقلب في الفون بتاعها. ويتفرج على الصور اللى بتوصلها اديلها مدة: - رقم مين ده؟
"
31	"هزت كتفها ترد على سؤاله: - معرفش؟
"
32	"زعق فيها بصوت عالي: - متعرفيش ازاي؟ امال بتتفرجي على الصور اللى بتجيلك كده من حد غريب. من غير ماتساليه انت مين؟
"
33	"قالت بتوتر: - واسال ليه؟ هو انا هاتعرف بيه؟ انا كل اللى يهمني الصور وبس.
"
34	"- كل اللى يهمك الصور وبس؟! واحد بيفتن مابيني وبينك ويجيبلي صور جديمة على صور جديدة. يسمم بيها عقلك من ناحية جوزك. وفي الاخر تقولي مايهمنييش. مش يمكن تكون الصور دى متفبركة؟
"
35	"وشها اتخطف وهي بتسأله بخوف: - طب قولي انت. الصور دى صح ولا لأ.؟
"
36	"- طب لو قولتلك مفبركة هاتصدقي ولا هاتكدبيني؟
"
37	"سؤاله لجمها ومعرفتش ترد بأيه. وهو لقط جمودها ده وكمل؟
"
38	"- مش عارفة تردي. طب انا هاقولك يا نهال واكدلك ان الصور دى حقيقية. سواء القديمة اللى كانت ايام الجامعة ولا الجديدة وانا دكتور دلوك. ها ايه رايك بجى؟
"
39	"قالت بصدمة: - يعني انت رجعت تحبها من تاني يامدحت؟
"
40	"- انا جولت دلوك اني رجعت احبها من تاني؟!
"
41	"صرخت بانهيار: - امال لازقين لبعض طول الوقت ليه؟ ايه ما بينكم اكتر من الزمالة عشان تبقوا قريبين من بعض كده؟
"
42	"- عايزاني اجولك واجاوبك بصدق؟ يبقي تقوليلى مين اللي زرع الفكرة دى في دماغك من الاول. من ساعة مادخلتي هجم على غرفتها وانا موجود معاها في المستشفى؟
"
43	"باغتها بسؤاله. سهمت قصاده ومابقتش عارفة تجاوبه بأيه. دى لو قالت اسم يونس قدامه. دا كفيل لوحده انه يشعل الامور مابينهم اكتر بمراحل. ظلت على ترددها دا لحظات. قبل ما تقول اخيراً: - الموضوع دا عدى يامدحت. وانا ما ينفعش اتكلم وازود المشاكل.
"
44	"قام فجأة من امامها ينهى الحوار بحسم: - زي ما تحبي يانهال. مدام اخترت تدارى عني حاجة مهمة زي دى. يبقى ماتسالنيش في حوار مها دا تاني نهائي. انا خارج اكمل شغلي في العيادة. وبعدها هارجع المستشفى تاني اطمن على مريض عملت له عملية. عن اذنك بقى.
"
45	"قالها وهو بيمسك مفاتيحه من تاني وقبل ما يفتح الباب. التفت يقول بكل هدوء: - وعلى فكرة. مافيش مرواح البلد تاني غير لما انا افضى واخدك معايا. عشان تتابعي محاضراتك يادكتورة من غير شحططة في المواصلات. سلام بجى.
"
46	"خرج وسابها مبرقه عيونها بذهول من تصرفه الغريب معاها.
"
47	"كانت خارجة من غرفة نومها ورايحة على مطبخها. اتفجأت بصوت ضحكته المجلجة في قلب الصالة. وهو قاعد على كنبته بارتياح. ماقدرتش تمنع نفسها انها تقرب وتشوف المنظر الغريب ده. معتصم بيضحك ومبسوط اوى كمان؟!
"
48	"- جدع ياحسين. عرفت تتصرف صح. دا سراج بيه هاينبسط منك جوي على كده.
"
49	"-...
"
50	"- ايوه امال ايه؟ احنا اللي يمشى معانا ياكل الشهد. واديك شوفت بنفسك.
"
51	"-...
"
52	"- لا ماتشيلش هم انت ولا تجلج. احنا راجلنا في المحافظة. ظبط الدنيا صح هناك. شغل مايخرش المية.
"
53	"-...
"
54	"- اييييوه ياسيدى هو نفسه نوفل معروف. اطمن بقى.
"
55	"نهى المكالمة وتفاجأ ب نورا وهي واقفه قدامه. متسمرة.
"
56	"- نعم. عايزة ايه يابرنسيسة ومخليكي واقفة كده متنحة؟!
"
57	"عوجت شفتها ترد ببساطة: - ويعني هاعوز ايه منك؟ دا انا بس كنت داخلة المطبخ. اشربلى بق مية من التلاجة. وتفاجأت بيك وانت بتضحك بصوت عالي. ودي بصراحة اول مرة تحصل ولا اشوفها انا بعيني.
"
58	"قام من مطرحه. يلعب بسلسلة مفاتيحه وهو بينظر لها بغموض. قبل ما يتنازل ويقول لها اَخيراً: - بقولك ايه يا نورا عايزك تجهزي نفسك كده. وتشدى حيلك. عشان انا عامل عزومة عليوي بكرة. وها يحضرها باشا كبير جوي هنا.
"
59	"سألته بتعجب: - باشا مين؟
"
60	"واقفة وهي مكتفة ايديها الاتنين بتنظر بدهشة للكائن اللى واقف قصادها. يسرح في شعره اللى صبغه جديد من يومين. ويرش في الريحة على قميصه الجديد بسفه. وكأنها شايفة واحد تاني ماتعرفوش. جوزها القديم. كانت متحملة كل عيوبه عشان الولاد وتربيتهم. لكن دا اللى قصادها غريب عنها. وكأن الفلوس اللى هبطت عليه فجأة ومن غير حساب. طلعت عيوب جديدة كانت تايهة عنها.
"
61	"- واقفة عندك ومتمسمره كده ليه يامحروسة؟ يكونش عايزة تصوريني ياختي؟
"
62	"قالت بابتسامة باهتة: - ومالوا ياسيدي ما اصورك. وانت لابس اللى على الحبل كده ومتشيك. دا غير الشعر الأبيض اللى داريته وصبغته. حاجة تفرح!
"
63	"- ومالك ياختي بتقوليها كده واكنك قرفانة؟ هو عيب الواحد يهتم بنفسه ولا هو عيب اني اشوف نفسي شوية وادلعها.
"
64	"بشبه ابتسامة: - دلع نفسك يا سامح وعيش حياتك كمان. هو انا من امتى ليا كلمة ولا شورة عندك. عن اذنك بقى. ارد على تليفوني اللى مرمى على الكنبة بره. اصله بيرن بقالوا فترة
"
65	"- اتفضلي ياختي.
"
66	"قالها بتكشيرة وهو بينظر لضهرها وهي خارجة. وبعدها تمتم مع نفسه: - ولية وش فقر. نكد بصحيح.
"
67	"فتح بسرعة درج التسريحة. خرج رزمتين من الفلوس حطهم في جيوب قبل ما يسحب جزمته ويلبسها بسرعة. بعد ما خرج من الغرفة وصله صوتها وهي بتكلم بنتها: - سراج فتوح! ودا من عيلة مين في البلد؟
"
68	"اتحفزت خلاياه وبسرعة قعد جمبها. يركز معاها في المكالمة. استغربت قوى هي تطفله ولكنها كملت المكالمة: - طيب هو انتي هاتقدري برضوا تشيلى عزومة كبيرة زي دى لوحدك؟ ماتخليه يجيب واحدة من اخواته البنات يساعدوكى.
"
69	"شدها فجأة من ايدها يسألها: - يساعدوها في ايه بالظبط؟
"
70	"جاوبت مخضوضة ونسيت بنتها اللى معاها في الفون: - بتقولي ان جوزها معتصم. عامل عزومة كبيرة لنايب الدايرة بتاعهم.
"
71	"خطف الفون بسرعة منها يرد على بنته: - ماتخليهوش يجيب حد يابت يا نورا. انا هاجيبلك امك من اول الصبحية بكرة تساعدك في العزومة. هو انا عندي اغلى منك ياعين ابوكى
"
72	"تمتمت نجلاء بذهول: - هو في ايه بالظبط؟
"
73	"حربي كان بيتكلم في الفون مع نيرة اللى كانت بتحاول بكلامها تهديه: - ما تزعلش يا حربي وتاخد في نفسك. اكيد في حل.
"
74	"نفخ بصوت عالي: - حل ايه بس يا نيرة؟ انا حاسس ان الموضوع كبير قوى. زاهر انهاردة كان بيصرخ بحرقة وهو بيدافع عن حقه في الارض. قدام الراجل اللى اسمه حسين. عضو المجلس المحلي.
"
75	"وصله صوتها بتذمر: - ماتزعلش مني ياحربي. بس يعنى لو حصل يعني والراجل النايب ده خد الارض من اللى اسمه زاهر. هاتاخد فلوسك ازاي منه بعد كده.
"
76	"رد عليها بقوة: - ماتقوليش كده يا نيره عشان مازعلش منك فاهمة. دى ارض زاهر وحقه وانا أجرتها منه على اساس انه بعد ما يملكها من الحكومة هاشتريها منه. وحكاية ان نايب الغبرة ده ياخد الارض منه يبقى على جثتنا احسن.
"
77	"وصله صوتها بلوعة: - حن عليك ماتقول كده تاني ياحربي. ماتخلنيش ازعل منك. ومتنساش ان احنا فرحنا فاضل عليه اقل من شهر. ماتوجعش جلبى ياواض عمي.
"
78	"اتنهد بصوت عالي يهدى اعصابه: - خلاص يا نيره ماتخافيش. انا بس نار جايدة في قلبي من الصبح وهاتجنن من ساعة ماشوفت اللى حصل.
"
79	"- لما انت نار جايدة في قلبك. امال زاهر صاحب البلوة نفسها يعمل ايه ياحربي؟
"
80	"- الله يكون في عونه بقى. بالك يابت يانيرة. انا لو شوفت الراجل اللى اسمه سراج ده جدامي دلوك. مش بعيد اطبق في زمارة رقبته.
"
81	"ضحكت بخفة ترد عليه: - طب الحمد لله بقى انه ساكن في المحافظة وبعيد عنينا. احسن انا عارفاك مجنون وتعملها!
"
82	"كان بيضغط بطرف صوابعه على جبهته من الم الصداع والارهاق وهو بيرد على ابن عمه. اللى بيستفسر منه عن المشكلة وبيحاول ايجاد حل لها.
"
83	"- والله يا عاصم زي ما بقولك كده؟ بس بت عمك هي اللي مجنونة.
"
84	"- معلش يامدحت ماتلومش عليها. انت شوفت بنفسك الصور اللى وصلالها. دى ناس عايزة الخراب ما بينكم
"
85	"رد بعصبية رغم تعبه.
"
86	"-ولما مالومش عليها هي في حاجة زي دى؟ الوم على مين بس؟ رخت ودانها لناس تفتن مابينا. واما اسألها عنهم مش عايزة تقولي مين؟ يبجى انا هاعرف احل المشكله دى ازاي بجى قولى؟
"
87	"كان خرج من غرفة مكتبه في المستشفى وماشى في الطرقة وهو بيسمع ل عاصم.
"
88	"- طب اسمع مني يا مدحت. مش يمكن تكون اللى اسمها مها دى هي اللى مرتبة الموضوع ده كله. عشان ترجعلها.
"
89	"قال بثقة: - اسمع انت ياعاصم. انا اكتر واحد عارف مها. هي فيها كل العيوب. لكن اللعب الزبالة ده. اخر واحدة هي تعمله. عشان دى مناخيرها في السما وعمرها ماتنزل للأسلوب ده.
"
90	"- امال مين بس دا اللى يقدر يعملها. وكمان معاه صورك القديمة.
"
91	"وصله صوت عاصم بحيرة في الوقت اللى انتبهت فيها كل حواس مدحت وهو شايف غريمه قدامه وسط مجموعة من الزملة بيضحك ويهرج. فقال بابتسامة باهتة: - اللى قدر يعملها. واحد عارفني كويس يا عاصم وعارف تاريخي مع مها. لا دا مش، عارف تاريخي وبس. دا كان طرف اساسي في جميع الصور القديمة بتاعة الجامعة. السافل وقليل الاصل. انا هاعرف اربيه كويس!
"
1	"زغاريط كانت مسمعة في السوق كله. جعلت الناس كلها عينها تروح على محل الدهب اللى خارج منه الصوت. وبداخل المحل كان واقف بسعادة بيلبسها الدبلة في ايدها اللى بتترعش من لمسته عشان يشوف مقاسها.
"
2	"بابتسامة ولا أجمل وعينه ملاحقة كسوفها: - عجبتك الدبلة ولا نشوف حاجة أحلى؟
"
3	"هزت برأسها تجاوب بارتباك وعيونها في الأرض.
"
4	"- كويسة وزينة...
"
5	"صباح وهي قاعد على مقعد طويل ضمها هي واخت العروسة ونعمات: - جولى ياحبيبتى على اللى نفسك فيه ماتتكسفيش. الخير كتير والحمد لله.
"
6	"ابتسمت لها بخفة ترد بصوت واطى: - عجبانى والله وكويسة. دى حتى لايقة على يدى.
"
7	"اخت العروسة منى بصوت فرحان: - ماخلاص ياجماعة مدام عجبتها يبقى ننجى احنا الباقى بجى.
"
8	"اتدخل تاجر الدهب معاهم في الكلام: - زوقك يجنن ياعروسة. الدبلة شكلها رقيق وشيك اوى. وانا بقى هناقيلك بقية الشبكة على زوقى وان شاء الله تعجبك.
"
9	"صباح اللتفتت ل نعمات بخبث وصوت واطى: - ياللا جومى يا نعمات عشان انتى بتفهمى في الدهب زين. نجى الحاجة اللى تكون تجيلة وتشرف.
"
10	"- ماشى حاضر انا جايمة اها.
"
11	"قالتها نعمات وهي بتقوم من جمبهم تشاور للتاجر على بعض القطع المعرضة.
"
12	"منى اخت العروسة ل صباح: - شكلها بتفهم زين في الدهب عشان كده جبتيها معانا.
"
13	"صباح بودودة وصوت كالهمس: - اصلها جوزت كذا بت جبل كده من بنتتها فشافت الى عالموضة واللى ينفع يعيش. دا غير ان هي اساساً فالحة وواعية.
"
14	"وفى الناحية التانية استغل الفرصة عشان يكلمها ويسألها: - تحبى نريح في كافيه ولا مطعم قريب؟
"
15	"عينها اترفعت لعيونه باندهاش ومقدرتش ترد. فابتسم لها بمرح: - ماتخافيش مش هانبقى لوحدنا والله. هما هيكونوا معانا برضوا. بس على طرابيزه تانية مع نفسهم. لأحسن عبد الرحيم يوقف الجوزاة وانا مصدقت.
"
16	"غطت بكفها على بقها عشان تدارى ضحكتها. اللى جننته اكتر لانه اول مرة يشوفها فجعلته يتنح لها بهيام ولكنه اتنفض على صوت نعمات: - تعالى ياعريس انت والعروسة عشان تشوفوا الى يعجبكم من زوقى.
"
17	"وقبل ما يتحركوا رقعت منى زغروطة بصوت جهورى قلبت المحل والسوق من تانى.
"
18	"وفى مكان مختلف. وبالتحديد بداخل سجن المحافظة. الخاص بالرجال.
"
19	"كان بينظر لابنه بغموض وهو ساكت ومش ناطق بحرف لدرجة حيرت معتصم: - خبر ايه يابوى؟ بجولك خطبت وهاتجوز جريب. ايه مش فرحانلى.
"
20	"عوج شفته على زاوية واحدة قبل مايرد بعدم رضا: - وافرح كيف وانت رايح تناسب الناس اللى سجنوا ابوك وامك وانت جبلينا. خلاص ضيجت عليك في البلد كلها ملجتش واحدة تعجبك.
"
21	"ضحك بسخرية وحقد: - شوفت يابوى في البلد بنتة كتيرة تعجبني. بس ياترى بجى انا لو اتجدمت لواحدة فيهم تكون بنت ناس. هاترضى هي ولا ناسها بواحد زيي؟ اكيد انت عارف الاجابة.
"
22	"نفخ بضيقه وهو بيشيح بنظره قبل يرجع تانى ويرد على ابنه: - مش لازم من بلدنا يا معتصم. كنت هتلاجى في البلاد اللى حوالينا. اللى ترضى بيك طالما هاتغرى ناسها بالفلوس. بس انا متأكد ان دى فكرة امك. كلامى صح ولا كدب؟!
"
23	"هز بدماغه يوافق والده: - صح يابوى فكرة امى. هي اللى خلتنى اجيب سامح على ملا وشه لما اغريته بالدهب والمقبرة اللى فيها الكنز عشان كانت فاهماه كويس. فكرة امى اللى خلت فرحتى امبارح اضعاف وانا شايف القهرة في عيون صباح وهي مغصوبة تسلم عليا وتباركلى غصب عنها. فكرة امى خلتنى افرح وانا عارف ان ياسين وعياله اتكادوا زين جوى لما خطبت واحدة من بناتهم غصب عن عنيهم.
"
24	"تنهيدة خرجت من هاشم بصوت عالى قبل مايرد على ابنه بقلة حيلة: - طب وبعدين يا معتصم؟ انا ياوالدى اللى مصبرنى على الجعدة هنا. هو انك حر برة السجن و بتتمتع بالفلوس اللى جمعتهالك طول السنين اللي فاتت. انا مش عايزك تتأذى يا معتصم
"
25	"ابتسم لوالده بثقة: - ماتخافش عليا يابوى. انا ألايام اللى جعدتها هنا في السجن علمتنى كتير جوى وكبرتنى بزيادة سنين كتيرة عن سنى.
"
26	"هاشم وهو بيهز في دماغه: - ما انا واخد بالى ياولدى وشايف زين جوى معتصم الجديد. مش الجلعان بتاع زمان.
"
27	"اتقدم بخطواته داخل بيت والده القديم اتفاجأ بكمية التراب الرهيبة اللى بقت تلال كبيرة وبوظت شكل البيت وجعلته خرابة. كان بيشب بعيونه داخل البيت يمين وشمال يدور على اى حد في الجماعة الى بيحفروا او الشيخ مدبولى او حتى جبيصى، لكن مكانش في حس ولا أثر لأى بنى أدم فيهم. وصل عند الحفرة الكبيرة نزل عالأرض وقعد على قرافيصه يبص كويس في العمق. ويشوف اَخر الحفرة وان كان يلاقي حاجة تبشره، لكن للأسف عيونه مجابتش غير التراب وعمق كبير مش جايب اَخره. شتم في سره قبل مايخرج لسانه اللى جواه.
"
28	"- ياولاد ال، خليتوا البيت خرابه ودلوقتى كلكم اختفيتوا ومالكمش اثر، ودينى لاكون مسود عيشتكم.
"
29	"نهال وهي فاردة جسمها على السرير. ايد ماسكة الفون على ودانها و التانية بتلعب في خصلة من شعرها. ومدحت جمبها على الناحية التانية من السرير، قاعد بجزعه وحاطط اللاب على رجله شغال فيه وهو بيفور من الغيظ من حركاتها ودلعها جمبه.
"
30	"- يابنتى بجولك امك راحت تنجى الشبكة معاهم. ماانتى عارفة عمتك صباح بتعز امك كيف.
"
31	"-...
"
32	"- والنبى انتى عجلك صغير. هي لحجت تسيبك ولا تتخلى عنك يامجنونة. اكيد لما ترجع هاتجيلك على طول وتشوف طلباتك. ربنا يجويها يارب.
"
33	"-...
"
34	"- يابنتى ماهى مقدرتش تجيلك امبارح عشان المحروس جوزك صالح ابوكى ورضاه. فابوكى منعها من الروحة وجالها تجيلك بالنهار وتعملك اللى انتى عايزاه وبعد كده تسيبك.
"
35	"-...
"
36	"- طب وانتى عملتى ايه معاه لما جالك كده؟
"
37	"-...
"
38	"- عملتى ايه؟ ههههههههه يابت اللذين كيف دخلتيه المطبخ وهو خايب أساساً و مايعرفش يسلق بيضة حتى هههههههه.
"
39	"مقدرش يتحمل ضحكتها بالصوت العالى فزغدها بأيده على دراعها بغيظ عشان توقف ضحك فما كان منها الا ان ضحكتها زادت اكتر لكن بشكل مكتوم عشان تغيظه زيادة.
"
40	"- ههههه طيب لو انتى محتاجة امك ضرورى جوى. ممكن اجيلك أنا يا بدور وو...
"
41	"ماقدرتش تكمل لما لقت كفه نزلت على رقبتها بنظره حاده بتهدد بخنقها لو كملت. فاضطرت تنهى المكالمة بخوف من هيئته اللى على وشك الانفجار: - طب اسيبك انا دلوك يا بدور. وبعدين نكمل. سلام.
"
42	"بمجرد ما نهت المكالمة. شهقت بخضة لما لقته بسرعة البرق زاح اللاب ودنى بدماغه عليها بتحفز: - عايزه تروحي فين. احنا هانعيده من تانى.
"
43	"نفت برأسها وهي بتهزها بخوف منه: - انا بتجمل معاها يا مدحت عشان بس ماتزعلش. لكن انا ماقدرش على زعلك ياحبيبى.
"
44	"رفع راسه عنها وهو بينفخ بضيق: - مش كغاية عليا وجف الحال. والاجازة اللى خلتينى امدها تانى مخصوص. عشان تحضرى فرح وائل ياباردة ياللى ماعندكيش ادنى احساس بالمسؤلية.
"
45	"قامت تتعدل بجزعها جمبه ترد عليه بدلع: - واه يا مدحت يعنى هي الدنيا خربت لما انت خدتلك اجازة يومين. هو من مش حجك يعنى تريح نفسك شوية.
"
46	"نظرلها بطرف عينه وهو بيحاول يعدى كلامها من غير ما يتأثر زى كل مرة.
"
47	"- وهي جاعدتنا في اؤضة في بيت ابويا تتسمى اجازة.
"
48	"ابتسمت وعيونها بتنطق شقاوة: - وانا بجى هاعملك ايه؟ وانت حاطط اللاب على رجلك وبتابع الابحاث الجديدة في الطب والعلاج. حبكت يعنى!
"
49	"وفى استجابة سريعة منه اتعدل بجزعه قبالها يسألها بخبث وهو بيقرب منها: - امال انتى عايزانى اعمل ايه عشان نخليها اجازة بجد؟ ولا اجولك ما نعيده شهر عسل من تانى احسن.
"
50	"ضحكت بصوتها العالى ضحكتها المعروفة، بحلق لها بنظرة محذرة مع ابتسامة مدارية: - وطى صوتك هاتفضحينا.
"
51	"جرس البيت كان بيضرب بشكل مزعج وصوت الخبط على الباب كان بشكل غبى. جعل جبيصى ينزل من السطح على السلالم جرى عشان يفتح وهو بيشتم ويلعن: - بتضرب كده عالباب هي الدنيا خربت. صحيح ناس معندهاش دم.
"
52	"فتح الباب فاتفاجأ بالضيف. بلع الشتيمة اللى كانت على لسانه وهو مصدوم.
"
53	"- ساعة عشان تفتح يا جبيصى الزفت. كنت نايم على ودانك ياخويا؟
"
54	"رد جبيصى على سامح هو بيحاول يمسك نفسه: - معلش يابيه ان كنت اتأخرت عليك. بس بجى على مانزلت من سطح الدور التانى. اتفضل حضرتك البيت بيتك.
"
55	"اتقدم بخطواته لداخل البيت وهو بيزغر ل جبيصى وهو بيسأله بتهكم: - وكنت بتعمل ايه ياخويا ان شاء الله عالسطح؟ بتتشمس ولا بتشم هوا؟
"
56	"جبيصى وهو بيصبر في نفسه: - الله يسامحك يابيه. انا لاكنت بشم هوا ولا بتشمس. انا كنت بقلب في محصول البلح اللى منشور في الشمس وافرز منه البلحة العفشة واطلعها عشان ماتبوظش الباقى.
"
57	"سامح بتركيز: - هو محصول البلح عندكم عالسطح بس ولا في حتت تانية ناشرين فيها؟ ولا هو اساساً معتصم دا عنده كام نخلة بيطرحوا في السنة؟
"
58	"ارتفع حاجبة باندهاشة سريعة من الراجل العجيب ده قبل ما يجاوب بتذمر: - معتصم بيه عنده فوج الخمسين نخلة والبلح اللى عالسطح ده مايجيش طرح نخلتين على بعض. عشان احنا اساسا بنبيع البلح وهو طازة.
"
59	"- انتوا!
"
60	"قالها سامح وهو رافع طرف شفته بتعجب قبل مايزعق على جبيصى بقنعرة: - طب روح ياخويا بسرعة اعملى فنجان قهوة ولا اقولك حضرتك فطار فلاحى. خلينى اسند قلبى ما اروح. ياللا.
"
61	"اتحرك جبيصى لداخل وهو بيشتمه في سره لكنه وقف فجأه يلتفت ل سامح لما نده عليه: - خود هنا ياض صحيح، هو انتوا وقفتوا الحفر في بيتى ابويا ليه ان شاء الله؟
"
62	"ضرب كفه عالتانية بصبر نافذ: - وبتسألني انا ليه بجى وانا عبد المأمور؟ ماتسأل معتصم بيه وهو صاحب الشور والقول.
"
63	"ضغط على شفته بغيظ قبل ما يرد عليه بصوت عالى: - طب غور من وشى حضر اللى قولتلك عليه؟
"
64	"ماصدق جبيصى يمشى عشان يستريح منه. أما سامح فمسك الفون وهو بيتمتم بصوت متغاظ: - ماشى يا جبيصى الزفت. اما اشوف الزفت التانى كمان دا هايرد ولا لأ؟
"
65	"- معتصم!
"
66	"قالتها نجلاء بدهشة لما لاقته فجأه قدامها من غير ميعاد. بعد فتحت الباب، ابتسم لها بعرض وشه: - ايه ياحماتى هو انتى هتسبينى واجف عالباب كده؟
"
67	"وسعت عن الباب بحرج: - اتفضل يابنى اتفضل. دا بيتك اساساً.
"
68	"اتقدم معها وهو منزل عينه في الارض بتصنع: - لا العفو ياحماتى ماتجوليش كده لاحسن ازعل. ياساتر.
"
69	"قال الاَخيرة بحركة استعراضية وصوت واضح. خض نورا اللى كانت خارجة من المطبخ وفي ايدها مج النسكافيه بتاعها.
"
70	"- بس الله الرحمن الرحيم. هما بيطلعوا امتى دول.
"
71	"رفع عينه ينظرلها بتقيم وهي لابسة بيجامة برمودا عند الركبة بنص كم ومحددة جسمها كويس قوى. بلع ريقه وهو بيخاطبها بصوت متمهل وعينه بتفحصها بدقة: - اسم عليكى وعلى حواليكى. ايه ياعروسة هو انتى اتخضيتى؟!
"
72	"رفعت كتفها ترد باستعلاء: - اصلك ماقولتش ياعنى انك هاتيجى النهاردة على طول!
"
73	"بشبه ابتسامة: - طب سلمى الاول وبعدين اسألى على كيفك؟
"
74	"نجلاء وهي مرتبكة من لبس بنتها: - سلمى على خطيبك الأول يا نورا وبعدين روحى غيرى هدومك.
"
75	"اتقدمت تسلم وترد بتحدى: - واغير هدومى ليه بقى؟ كان هو غريب ولا ضيف مثلاً. ازيك يا معتصم.
"
76	"قالت الاَخيرة وهي بتصافحه بكفها الى قرص عليها بوقاحة: - اهلاً ياعروسة وحشتينى جوى من ليلة واحدة خطوبة. ماقدرتش استنى في بيتى من غير ما اجى واشوفك بعينى.
"
77	"فلتت ايدها من ايده بصعوبة لدرجة استفزتها: - ماشى ياسيدى متشكرين. بس انا بابا مش موجود عشان يستقبلك.
"
78	"نقل عينه ل نجلاء يخاطبها بزوق: - بس في حماتى ودى بألف راجل ولا انتى ايه رأيك ياحماتى؟
"
79	"نجلاء اللى متوتره من الوضع كله معاها: - تشكر يابنى على زوقك. بس انا هاتصل بجوزى يحضر حالاً عشان الاصول برضوا
"
80	"وقبل ماتتحرك خطوة واحدة وقفها معتصم يكلمها: - استنى ياحماتى عمى سامح معايا عالتلفون.
"
81	"- الوو، ازيك ياراجل انت جاعد فين؟
"
82	"-...
"
83	"هرش بأبهامه وهو بيستمع قبل مايرد عليه بصوت واطى: - خلى الكلام دا بعدين لما اشوفك. الكلام دا ماينفعش في التلفون.
"
84	"-...
"
85	"- انا جاعد دلوك في بيتك عشان اقابل عروستى وحماتى مكسوفة ماتقعدنى وانت مش موجود.
"
86	"-...
"
87	"- طب خد كلمها انت بنفسك بجى عشان هي تطمن.
"
88	"مسكت نجلاء الفون ترد على جوزها بعد ما عطاهولها معتصم. عيونها برقت بصدمة لما سمعته بيوافق على قعاده بسهولة وهو مش موجود. ماتحملتش تكمل معاه فعطت الفون ل معتصم وهى بتشاور بايدها عشان يقعد في الصالون.
"
89	"- اتفضل يابنى اتفضل. ابوها مرحب وبيقول انه واثق فيك وفي اخلاقك.
"
90	"شدت على الاَخيرة رغم انها جملة من دماغها وجوزها ماقلهاش اساساً! فتابعت بشده اكبر لبنتها: - وانتى غورى غيرى هدومك.
"
91	"عوجت شفتها على ناحية واحدة بنظرة مزدرية ل معتصم: - قولتلك مش هاغير. هو انا رايحة مشوار ولا هقابل الرئيس مثلاً.
"
92	"اتمخترت بخطواتها تقعد قبال معتصم بتكبر وهو عينه متابعاها لحد اما قعدت. وبابتسامة ماكره.
"
93	"- خليها براحتها ياحماتى ما انا مش غريب برضوا زى ماهى قالت!
"
1	"فى البيت الكبير
"
2	"نجلاء كانت مع والدتها في الصالة الكبيرة للبيت. لما دخل ياسين يرحب بيها وخلفه عاصم.
"
3	"- دا انا شوفت خيالك وانتي داخلة البيت. كدبت عيني يابت الفرطوس.
"
4	"قامت نجلاء من مطرحها تضحك على مداعبة جدها وتسلم عليه بفرحة: - ياحبيبى انت سلامة نظرك. وحشتني بقى قولت لازم اشوفك. غريبة دى بقى؟
"
5	"عاصم بدعابة زيهم: - معلش يابت عمتي. اصل احنا بس استغربنا عالتوقيت. اصلها مش بعادة يعني تيجي العشية وكده على غفلة.
"
6	"نجلاء وهي بتسلم عليه بابتسامة بشوشة: - حتى انت كمان ياعاصم هاتعمل زى جدك؟ ياجدعان ماتعدوا الليلة على خير. ربنا يجعل كلامنا خفيف عليه؟
"
7	"عاصم بضحكة مجلجلة: - ههههه انت قصدك على عم سامح؟ بصراحة الله يكون في عونك. انا مش عارف انت متحملاه ازاي؟
"
8	"قال ياسين بمشاكسة: - زي بدور ماهي متحملاك ياض يابارد. سيبك من الواض ده وتعالي اجعدي جمب جدك يابت.
"
9	"جريت تقعد جمب جدها وهي بترد بمرح: - حبيبي ياجدى. وحشتني قوى قعدتك والنبى.
"
10	"صباح اتدخلت معاهم في الهزار: - سيبك منهم ياعاصم. دول مابيصدقوا يلاقوا بعض ياولدى. دا انا نفسي مش بسلك معاهم.
"
11	"- خلاص انا كمان اجعد جمبك انتي ياعمتي. ومالناش دعوة بيهم.
"
12	"قالها وهو بيقعد جمبها وضمها بدراعه من كتافها فعلا وهي رحبت: - تعالى ياحبيب عمتك. دا احب ماعليا يانور عيني.
"
13	"زعق عليهم ياسين بجدية مصطنعة وهو بيلوح بعصايته ناحيتهم: - شوف الواض وبروده. ياض جوم ياض وروح شوف مرتك. انت ناوي تبيت عندينا ولا ايه؟
"
14	"ضحكت نجلاء من قلبها على مناكشة ياسين وحفيده عاصم مع حنان والدتها في التعامل معاها. لحظات من الدفا والحب الصادق اتحرمت منها بدرى اوى. من ساعة مااتجوزت سامح وسافر بيها بعيد عن أهلها. وهي كيفت نفسها على معاملته الجافة عشان تعيش وتربى ولادها وبس. رن فونها فجأة برقم بنتها.
"
15	"- مين يابتي اللى بيرن عليكي؟ هو انتي لحجتي تقعدى زين.
"
16	"نجلاء وهي بتفتح الفون: - لا ياجدي دى نورا بنتي. تلاقي بس اخوها صحي وعايزة تنبهني.
"
17	"- الوو. ايوه بانورا.
"
18	"-...
"
19	"نجلاء برقت بعيونها وقامت مفزوعة من مكانها وهي بتسمع نص المكالمة.
"
20	"- انت بتقولي ايه؟ وايه اللى هايجيب رائف وحربي عندك بس؟
"
21	"ياسين بخضة: - حربي ورائف! مالهم يابت؟
"
22	"اللتفت ترد على جدها بجزع: - معرفش والله ياجدي. بس نورا بتقولي انهم واقفين في الشارع لسراج فتوح نائب دايرتكم عند بيت معتصم. بيتجادلوا بصوت عالي والناس ملمومة حواليهم في الشارع، وشكلها هاتقلب لخناقة!
"
23	"صباح بقلق ودهشة: - وايه اللى جاب سراج فتوح عند معتصم؟ هو يعرفه منين اساساً؟
"
24	"- والنعمة مااعرف ياماما. بس هو اساساً كان معزوم عنده النهارده. وانا ايه اللى جابني النهاردة بس؟ مش اساعد بنتي في العزومة.
"
25	"ياسين بحزم: - اللحج ياعاصم روح للعيال دول و لم الموضوع على ما انا اتصل بابوك ولا أى حد من عمامك ونيجي وراكم. دول عيال طايشة وانا مضمنهمش.
"
26	"- حاضر ياجد.
"
27	"قالها وهو بيجرى بسرعة من امامهم. علٌه يلحق الوضع قبل مايتطور.
"
28	"حب الفضول جعل الناس تنتشر في تجمعات. وتوقف في الشارع على استحياء تتفرج على العرض اللى بيُنذر بالشر. في وقفة الشباب المتحفز ونائبهم المحترم وهو واقف يتجادل معاهم بمكره المعروف بيه. وهما مش مقتنعين بأى كلمة يقولها: - ياشباب زي مابقولكم كده. هو انتوا ليه مش مصدقني. طب احلفلكم بأيه ان الارض ارضى بس. هو انتوا لا عايزين تصدقوا ولا عايزين تتفاهموا ليه بس؟
"
29	"رد عليه حربي بعصبية: - نصدق ايه ياعم انت؟ هو انت فاكرنا هبل والكلام دا هايخيل علينا؟ لا اصحى ياباشا وفوق. احنا احفاد الحج ياسين.
"
30	"سراج التعلب وشه اتعقد بغموض وهو بيجز على اسنانه. وبيحاول السيطرة على افعاله قدامهم. فخرج الرد من معتصم: - في ايه ياض انت وهو ياض؟ ماتلموا نفسيكم وغوروا من هنا. بدل ما تبقى ضلمة على روسكم.
"
31	"زعق رائف بقوة: - لم نفسك يامعتصم. وماتتدخلش في اللى ملكش فيه. ماحدش قرب منك.
"
32	"- مدخلش كيف وانتوا جاين تهددوا نائب الدايرة. وقدام بيتي كمان. هو انتوا فاكرينها سايبة ولا سايبة. دى عيلته تسد عين الشمس.
"
33	"حربي بلهجة التحدى: - ماشي ياسيدى خليه يجيب عيلته واحنا كمان هانجيب عيلتنا وخليها تولع.
"
34	"اتدخل سامح اخيراً بتوتر وهو بيقرب من الاتنين يهديم.
"
35	"- صلوا على النبي ياجدعان. دا مهما كان برضوا نايب الدايرة وليه احترامه.
"
36	"- رائف بقوى وعيونه في عيون سراج: - نايب على نفسه مش علينا. احنا كمان عيلتنا صيتها زايع وسمعتنا مسمعة في البلاد اللى حوالينا كلها. يعني لو حطينا الترشيح في مخنا. نيابة الدايرة مش هاتطلع من عندينا ولا بعد خمسين سنة حتى.
"
37	"- راااائف.
"
38	"الجميع اللتفتوا منتبهين على الصوت القوى اللى صدر من مكان قريب. وهو بيخترق مجموعة من البشر ويظهر امامهم بجسده الضخم. بنظرة حادة وجها لسراج ومعتصم ظلت للحظات قبل ما يلتفت لاولاد عمه. يؤمرهم بصوت واطى. لكن حازم: - جدكم عايزكم انتوا الاتنين.
"
39	"قال سراج بعتب بغير محله نهائى: - لو سمحت حضرتك يريت تعقل ولاد عمك. انا نائب محترم واللى عملوه معايا دلوقتي. انا لا يمكن اسكت عنه.
"
40	"مال بدماغه للأمام يستفسر بسخرية: - لا يمكن تسكت! يعني هاتعمل ايه مثلاً معاهم؟ فهمني.
"
41	"سراج بلع ريقه بتوتر وهو بينظر لهيئته اللى تخوف. مش عارف يرد عليه بأيه. كمل عاصم بلغة الحسم: - شوف ياباشا. انا حابب بس اعرفك معلومة. انا عيال عمي دلوك جاي اسحبهم بس عشان جدهم امر بكده. لكن حق ولدنا. احنا مش هانفرط فيه ولا هانسكت عليه. يعني حربي ده وراه عيلته وان كنت فاكر انك هاتستغل ان زاهر غلبان وعيلته متفرقة شوية في البلاد. فاعرف كويس ان احنا عيلته. يعني برضك يخصنا. سلام بجى ياسيادة التائب. ياللا بينا يارجالة.
"
42	"سراج وقف مسهم لحظات بتفكير في الجماعة دول اللى قلبوا كل الموازين وشكلهم هايعطلوا اللى بيخططلوا بقالوا سنين مع والد معتصم وماصدق لقى الفرصة عشان يحققه. اما معتصم فانتقلت نظراته اَليا ً على ناحية الشباك اللى بيطل على الشارع. وجدها واقفه فيه كما توقع بالظبط. عيونها متابعة سبع الرجال. اللى نهى الحوار بكلمتين مع ولاد عمه وتهديد مبطن لنائب الدايرة في عرض مسرحي يكبره في عيونها اكتر وبزيادة.
"
43	"ياسين مقدرش يستنى في بيته. و خرج بعدها بدقايق. بعد مااتصل بوالد حربي.
"
44	"نجلاء كانت قاعدة جمب والدتها تهديها رغم القلق الى كان مالي قلبها هي كمان: - هدي نفسك شوية ياماما وماتقلقيش. ان شاء الله خير.
"
45	"صباح وهي حاطة ايدها على قلبها بخوف: - جيبها سلامات يارب واسترها. احنا مش كد المشاكل مع عيلة الجزين ده.
"
46	"سألتها بدهشة: - هو لدرجادى عيلته تخوف؟
"
47	"- واكتر يابتي. دول جماعة مستقوين بولدهم ومشاكلهم كتيرة حتى مع البلاد اللى حوالينا. فكرك لو سمعوا ان حد لمس كبيرهم هايسكتوا. دا مش بعيد يولعوا في البلد كلها.
"
48	"- ياسلام! مافيش محاكم ولا بوليس يوقفهم؟
"
49	"هزت والدتها دماغها بالنفي: - مافيش يابتي. الراجل البلوة ده بيعرف يطلع العيال من السجن زي الشعرة من العجين. وهما عشان كده واقفين معاه وساندينه. دا حتى الانتخابات بيكسبوها بالبلطجة والغش.
"
50	"تنحت نجلاء في كلام والدتها بشرود. جوز بنتها معتصم. ايه اللى يجمعه مع واحد مجرم زي ده؟
"
51	"هاتعمل ايه مع العيال دى ياسعادة الباشا؟
"
52	"ولا اكنه سمع السؤال. كان مضيق عيونه وشارد في في تفكير عميق. وهو جالس عربيته في الكرسي الخلفي وجمبه من الناحية التانيه معتصم. اللى احترم شروده للحظات. قبل ما يقول بتعصب: - بس انت لو كنت سيبتنى انده على حبيصي يلم الرجالة. لكنت جربتهم زي البهايم ودخلتهم الحوش وعدمتهم العافيه هناك لحد اما يبانلهم صاحب.
"
53	"نفخ بضيق وهو بيهز دماغه قبل مايلتفت لمعتصم بنظرة حانقة: - ماتخلنيش اقول عليك غبي يامعتصم، دا انا اللى عاجبني فيك هو دماغك!
"
54	"- طب يعني عجبك بجاحتهم وقلة حياهم معاك؟
"
55	"- لا ياسيدى ماعجبنيش. بس انا كنت اقدر باتصال مني او باشارة لحودة السواق اني اجمع عيلتي واعملها مدعكة في نفس المكان اللى كنا واقفين فيه. بس ياحبيبى الكلام دا ماينفعش وانا واقف. انا راجل بمثل السلطة والحاجات تتحسب عليا قدام الحكومة.
"
56	"سأله معتصم بمكر: - طيب لو انت مش موجود. تحصل الخناقة عادي بقى؟
"
57	"جاوبه بابتسامة غامضة: - لو انا مش موجود وحصلت الخناقة. ودا شئ طبيعي انه يحصل. فاانا مش عليا مسؤلية نهائي حتى لو كبرت كمان! انا راجل كبير عيلة ونائب دايرة. يبقى دوري انى اصالحهم على بعض واوفق الأوضاع بقى.
"
58	"بابتسامة عريضة قال معتصم: - فهمتك ياباشا. انت كده راجل عداك العيب. صحيح انا كل يوم بتعلم منك.
"
59	"ارتجف نجلاء ووالدتها من صوت الزعيق اللى وصلهم فجأة مع دخول ياسين وابنه محسن واحفاده التلاتة حربى وعاصم ورائف.
"
60	"- عشان انا لما قولت من الاول. ان العيال دى مش هاتجيبها لبر كدبتوني. ادبهم في طرفة عين كانوا هايودنوا في داهية.
"
61	"صباح بقلق وعيونها على اللى داخلين قدامها بوجوه متجهمة: - في ايه ياجماعة خضتوني؟ حد جراله حاجة؟
"
62	"جاوبها رائف: - لا ياعمتي ماتقلقيش. مافيش حد اتعور ولا اتصاب. احنا حتى ملحجناش نتعرك.
"
63	"رد عليه محسن بغيظ: - وانت زعلان بجى ياستاذ رائف. انك ملحجتش تتعرك وتفش غليك.
"
64	"حربى بانفعال: - خبر ايه يابوى؟ انت هاتحط غلبك في رائف. عايز تهزق حد خليك في ولدك.
"
65	"ياسين بحزم وهو ببضرب عصايته في الارض: - فُضها ياواض انت واسكت. ابوك عنده حق في عصبيتوا عليكم. انتوا كان ممكن تولعوا البلد كلها دلوك بحركتكم دي. لو العيلتين اشتبكوا في بعض.
"
66	"- احنا مكناش قاصدين نتخانق. احنا روحنا بس نعرفوا احنا مين؟ عشان مش كل الطير اللى يتاكل لحمه.
"
67	"عاصم اللى كان ساكت اتكلم فجأة: - ماتزعلوش مني. بس انتوا الاتنين اتصرفتوا بعصبية ومن غير تفكير. اوعوا تفتكروا انكم لما عرفتوه بنفسيكم وان ليك حق في الارض ياحربى. الراجل ده هايخاف ويكش. لا ياشباب. الراجل دا مش هين وغير مضمون ابداً تصرفوا في الايام الجاية.
"
68	"رائف بصوت هادي نسبياً: - احنا علمنا بخبر وجوده هنا في البلد صدفة. ومن غير تخطيط لقينا نفسينا عند بيت معتصم عشان نواجهوا ونكلمه. صح استنوا.
"
69	"قالها ووقف الكلام على لسانه فجأة. وهو بيوجه نظراته لنجلاء وسالها بريبة: - هو ايه علاقة معتصم بسراج فتوح نائب الدايرة؟
"
70	"فجأة العيون كلها اتركزت على نجلاء اللى هزت كتافها بالنفى وشكلها جاب مية لون ويدوبك قدرت تقول: - معرفش
"
71	"بعدها بأيام.
"
72	"نهال كانت قاعدة على مكتبها بتذاكر بهمة ونشاط. عشان تعوض اللى فاتها وترجع لمستواها المعتاد من تاني. بعد ما اهملت فيها الايام اللى فاتت. واهى تنشغل بمستقبلها بدل التفكير اللى كان هايجننها. خصوصاً وان علاقتها بمدحت جوزها بقت مش مفهومة وغامضة. فتور مابينهم من ساعة ماشاف الصور على موبايلها رغم انها حلفت قدامه انها مش هاتفتح تاني ولاتشوف اي رسالة جديدة. لكنه فضل على عناده ومرديش يريحها بأى كلمة عن موضوع مها. عسى الايام اللى جاية تتحسن الامور مابينهم. انتبهت فجأة لصوت الباب إللى اتفتح واتقفل من تاتي وشعرت بدخولوا للبيت من صوات خطواته اللى حفظاها كويس قوي. لا ارادي قامت من مكانها تخرج تقابله وتستقبله بلهفة مدارية: - حمد الله على السلامة.
"
73	"وقف مكانه واللتفت ينظرلها بسكوت وهو واضع ايديه الاتنين في جيوبه. وملامح وجهه مش مقروءة نهائى.
"
74	"كررت من تانى: - ايه يامدحت؟ بقولك حمد الله على السلامة. مابترودش ليه؟
"
75	"اتحرك بخطواته قدامها وعلى اقرب كنبة جلس بأريحية قبل ما يجاوبها اَخيراً بهدوء نسبي: - اطمنى يادكتورة مافيش حاجة تقلق. هي بس اخبار جديدة انشغلت فيها شوية.
"
76	"جلست جمبه فوراً تسأله بتوجس: - اخبار ايه يامدحت؟ لعلٌها تكون خير ان شاء الله.
"
77	"بنفس الهدوء قال: - لا خير ياشيخة. اصل الموضوع ان الدكتور يونس النهاردة ساب المستشفى بعد مااتمسح بكرامته الأرض.
"
78	"بلعت ريقها بتوتر: - ماله الدكتور يونس هو عمل ايه بالظبط؟
"
79	"بشبه ابتسامة: - خد جزاءه بعد ما أكتشفت بالأدلة ان هو صاحب الرقم. اللى كان بيبعتلك الصور اياها.
"
80	"قال الاخيرة بصوت خافت ومريب وقف قلبها. وجعل الدم يهرب منها وهي شايفة اشتعال عيونه. ردت هي برعب: - بس دى اول مرة اعرف. والنعمة الشريفة لو اعرف ان هو نفسه صاحب الرقم ده. كنت حظرته من اول رسالة مكنتش فتحت اساساً.
"
81	"فضل ساكت وعيونه بتطلق شرار من جحيم ساكن بأعماقه. كررت بارتجاف: - تحب احلفلك بأيه عشان تصدق اني مكنتش اعرف.
"
82	"قرب منها وبلهحة خطرة.
"
83	"- سؤال يانهال ومن غير نقاش. هاتجاوبى عليه بسرعة ومن غير تفكير. يا هتبقى دى النهاية مابينا.
"
84	"- يوم مااقتحمتى عليا انا ومها الغرفة. الزفت ده هو اللى كان مسلطك؟
"
85	"هزت دماغها بنعم ودموعها بقت مغرقة وشها: جز على سنانه وبصوت خافت قال: - لكن انا مش منبه انك مالكيش كلام معاه نهائي.
"
86	"رفعت عيونها تنفي: - انا متكلمتش معاه. انا كنت بسأل الممرضة بس عنك وهو اللى اتدخل في الكلام. ورمى الجملة جدامى بخبث وانا اندفعت على غرفتها بسرعة وبدون تفكير.
"
87	"واما خبيت عنك اسمه. كان بس عشان خوفي من زعلك. مش عشان اي حاجة تاني والله.
"
88	"- ودلوك بجى. انتى مبسوطة بالنتيجة اللى وصلنالها؟
"
89	"بعد ما داربتي وخبيتى عني وصدقتي فيا.
"
90	"فجأة مسحت دموعها ترد بشجاعة: - لأ مش مبسوطة يامدحت وعارفة نفسي غلطانة. بس انت كمان ولا مرة ريحتني وجاوبتني عن الصور الاَخيرة دي.
"
91	"- ولا هاريحك مدام انا كشفت الموضوع بنفسي وعرفت غلطك. يبجى مالكيش اي اجابة عندى يانهال.
"
92	"قالها ونهض فجأة بعنف عن الكنبة وسابها وخرج. وانفجرت هي في موجة عياط خارج من القلب بحرقة.
"
93	"وفى جنينة البيت الكبير.
"
94	"كانوا قاعدين الاتنين. حربي ونيرة في مكان جدهم المعتاد تحت العنبة. هي بتاعتبوا وهو بيحاول يصالحها: - يابت افردى بوزك ده. بدل ما اديكى كف واعدلك.
"
95	"قالت نيرة بغيظ: - وكمان ليك عين تستظرف وتنكت. بعد ماسبتني خمس تيام من غير ماتعبرني ولا تسأل فيا.
"
96	"- انتي خليتهم خمس تيام امتى يامجنونة. هما أربعة تيام على بعضهم. انشغلت فيهم بالارض والمصايب اللى بتتحدف علينا.
"
97	"بعدت بنظرها عنه تقول بزعل: - طبعاً. ما انا لو اهمك ماكنتش انشغلت عنى. الارص والزرعة عندك اهم من نيرة.
"
98	"-واه يانيرة ياحبة عيني انتي. طب اراضيكى ازاى واصالحك. عشان تعرفي ان ماعنديش اغلى منك؟ جولي يابت. انا عارفة انك بتحبى الشيكولاتة. جولى عالصنف اللى يعجبك وانا اجيبلك بدل العلبة اربعة واكتر كمان.
"
99	"التفتت ترد عليه وعيونها بتلمع: - صح ياحربي؟ يعني لو قولتلك على الصنف اللى بحبه هاتجيبلي الكمية اللى انا عايزها؟
"
100	"بغمزة وابتسامة: - جولى ياقلبى وانا سداد. مدام بتحبيها ونفسك فيها. يبقى حتى بعد مانتجوز. مش هاخليها تنقص من التلاجة.
"
101	"عضت على شفافيفها وهي بتبتسم بسعادة: - حتى بعد نتجوز! طب مش خايف لاتخن من اكلها على طول.
"
102	"جاوبها ببساطة: - وماتتخني يانيرة وفيها ايه يعني؟ مش احسن ماانتي مسلوعة كده و معضمة.
"
103	"شهقت بخجل: - طب انا ماشية ياحربى وسيباهالك
"
104	"ضحك بصوت مجلجل يوقفها: - ههههه خلاص يابت انا بهزر معاكي. انتي مابتحبيش الهزار.
"
105	"رن الفون بتاعه غفلة وهو لسه بيحايلها فزعق عليها بهزار: - اجعدع يابت خلصي وماتتعبيش جلبى. خليني ارد على الراجل وبعديها ارجع اصالحك.
"
106	"قعدت على مضض وهو فتح يرد: - الوو. ايوه يارائف عايز ايه؟
"
107	"برق عيونه وهو بيسمع لكلام ابن عمه قبل ما يهتف بقلق: - بتجول ايه؟ زاهر طالبنا على وجه السرعة وبيقول ان الامر خطير؟ هو ايه اللى حصل بالظبط؟
"
1	"شهر كامل، شهر كامل قضته مع انسان مش طايقاه وهي بتحاول تتقبله. او تحاول تكييف نفسها في تقبل العيشة معاه. لكن تصرفاته المستفزة معاها. منعت ان ده يحصل نهائى. اكتشفت في الشهر ده حجات كتير اوى عنه. اهمها انه تعبان بالمعنى الحقيقى. تفكير مش مفهوم. بير غويط. نفسها تعرف ايه سبب تصرفاته معاها؟ وكلامه المبطن بمعانى غامضة وتايهة عن دماغها. لكن الميزة الوحيدة بقى. هي العيشة المرفهة في كل شئ. لبس. مجوهرات. اماكن عمرها ماكانت يخطر على بالها انها تزورها. هي اكيد مش خسرانة في الجوازة دى. سواء استمرت او مستمرتش!
"
2	"فاقت من شرودها على صوته: - احنا خلاص قربنا. عشر دقايق وهانوصل البيت.
"
3	"ردت ببرود: - اه. طيب.
"
4	"بادلها هو كمان بنظرة باردة قبل مايرجع للطريق اللى ماشى فيه من تانى.
"
5	"زاحت عيونها عنه بعدم اكتراث. وهي بتنظر للبيوت والشوارع في القرية والاطفال والاهالى. عيونها وقعت على بيت جدها من بعيد. كان هاين عليها تهلل زى الاطفال لرؤية جدها وهو بيتكلم ويهزر مع جماعة اصحابه قبال البيت. بعدها بشارع بس. شافت وكالة سالم وأبنه عاصم. رغبة غريبة اجتاحتها انها تنزل من العربية وتدخل عنده وتشوفه. جاف القلب والمشاعر. قلبها الغبى بيشتاقلوه رغم كل اللى حصل. رجعت بضهرها للكرسى من تانى بعد ما اختفت الوكالة عن عيونها وهي بتستعيد تذكر وسامته ورجولته اللى خطفت قلبها من اول نظرة. لكنها اتفاجأت بنظرة معتصم الحادة والشريرة قصادها من غير سبب: - اى في حاجة؟
"
6	"اكتفى بالصمت لثواني. قبل ما يرجع بعيونه للطريق من تانى ومن غير مايجاوب على سؤالها.
"
7	"مطت بشفايفها باستنكار وفضلت انها تتجاهلوا وتريح دماغها منه وتسأله بس في اللى يخصها: - امتى هاتعلمني السواقة يا معتصم؟ عشان اسوق عربيتى الجديدة.
"
8	"رد عليها من تحت ضرسه وهو بيسوق: - اهدى شوية ياست المستعجلة، دا احنا يدوبك راجعين من شهر العسل. الناس تجول علينا ايه؟
"
9	"وكان الرد منها هو النفخ بصوت عالى وهي بتلتفت لشباك العربية وتنظر للشارع من تانى
"
10	"وصلت العربية لبيت معتصم. استقبلهم جبيصى وفتح لهم البوابة.
"
11	"- حمد لله عالسلامة يا معتصم بيه؟ ياأهلاً ياأهلاً ياست هانم. البيلا نورت.
"
12	"فتح الباب وهو بيرد عليه بمودة: - اهلا يا جبيصى وحشتنى ايامك يافقرى. عامل ايه؟
"
13	"- زين والحمد لله يابيه. كله من فضلت خيرك.
"
14	"خرجت هي من العربية تتكلم بتناكة: - انت ياعم انت. نضفت الفيلا قبل مانوصل ولا هاضطر استنى لحد اما تخلص.
"
15	"معتصم رفع لها حاجبه مستغرب اسلوبها المتعجرف. و جبيصى اللى صابته حالة تعجب منها قال: - اطمنى ياست هانم. انا خليت مرتى تساعد معايا في التنظيف وخلاناها زى الفل واكنها جديدة.
"
16	"مطت بشفايفها تزود استيائهم اكتر وهي بتتحرك: - طيب كويس بقى. نزل الشنط وهاتهوهم من ورايا.
"
17	"هما خطوتين وفجأها جبيصى وهو بيقول في ضهرها.
"
18	"- هتلاقى قصادك اول اما تدخلى البيت على طول. ست نرجس وست علياء وست عفاف وست علية وست فاتن ومعاهم جوازهم و عيالهم كمان في استقبالك جوا في الفيلا.
"
19	"اللتفت وهي رافعة شفتها باستنكار: - ودول امتى لحقوا يوصلوا هنا؟ هما ماعندهمش نظر؟ عشان يعرفوا اننا تعبانين من السفر وعايزين نرتاح الاول.
"
20	"قال جبيصى بشماتة مستتره فيها: - ليه بس ياهانم؟ دول فرحانين جوى. بوصولكم بالسلامة من شهر العسل. واكيد جايين يقضوا اليوم كله زى ماهما متعودين!
"
21	"فتحت بقها بذهول وهي على وشك انها اتلبخ بالكلام. ولكن معتصم لم الدور وهو بيأمر جبيصى بالانصراف وبعد ما بقوا لوحدهم. مسك دراعها بشده وهو بيبرق لها بعنيه وبيدوس على اسنانه: - لمى نفسك واستقبلى خواتى زين. دا بيت ابوهم هما. مش بيت ابوكى انتى؟
"
22	"هتفت عليه بغيظ: - يعنى ايه؟ انا جاية تعبانة وقرفانة من السفر. والهوانم اخواتك واجوازهم وعيالهم. حبكت يجوا النهاردة. دا بدل ما يسيبونا نرتاح الاول وبعدها يستأذنوا قبل ما يجيبوا.
"
23	"داس على دراعها اكتر بغضب: - يستاذنوا منك انت يابت سامح! بلاش تطلعى زرابينى دلوك بالذات. انا على اَخرى منك. اعملى فيها مأدبة وبنت ناس جدامهم. بلاش تفرحيهم فيا عشان اخترت واحدة زيك!
"
24	"عيونها كانت بتطلق شرار من الغيظ. وهو ماستناش عشان يحايلها. بأيديه الاتنين بقى يزوق فيها ويحركها تمشى: - اخلصى ياللا اتحركى. امشى زين بدل مااعدلك بنفسى.
"
25	"وفى البيت الكبير.
"
26	"صباح كانت بتتكلم في الفون مع وائل ابن بنتها: - ايوه ياحبيبي. وحشتنى ياغالى عامل ايه؟
"
27	"وصلها لها صوته الحنين: - ياحبيبة قلبى. وانتى كمان والله. ربنا العالم الايام دى بتعدى عليا تقيلة ازاى في بعدكم عنى؟ يارب بس تكونى بخير.
"
28	"- بخير ياحبيبى طول ماانا سامعة حسك في الدنيا. انت وامك واختك.
"
29	"سألها بحرج: - ااا. هو انتى بتزورى هدير وتشوفيها عاملة ايه؟
"
30	"ابتمست بمناغشة: - اممم. يعنى انت مابتكلمهاش ياواض في التلفون وتطمن عليها بنفسك؟
"
31	"- طبعاً بطمن عليها واكلمها وهي دايماً بتقولى كويسة. بس برضوا. نفسى اطمن منك اكتر.
"
32	"- اطمن ياحبيب قلبى. البنت زينة وتمام التمام. ربنا يسعدكم ويقرب البعيد. انت عملت اى حاجة في شقتك؟
"
33	"- ادينى شغال فيها وبدبر القرش عالقرش. عشان اعجل بميعاد الفرح. بدل الوحدة اللى انا عايش فيها دى؟
"
34	"ردت عليه بمسحة حزن في صوتها: - معلش ياحبيبى نصيبنا كده. البعد اتكتب علينا. انت نور عينى وبعيد عنى بمسافات. وامك جمبى وبعيده عنى اكتر منك. ربنا يحلها بقى من عنده. صح دا انا سمعت ان اختك رجعت النهاردة من شهر العسل مع الزفت جوزها.
"
35	"بصوت متأثر قال: - معلش ياستى لو هاتقل عليكى، ممكن تزوريها وتطمنى عليها بنفسك. انت عارفة امى حركتها تقيلة بسبب والدى المتحكم فيها على طول.
"
36	"- طلبك صعب جوى ياواض بتى. بس انا ححاول اطمن عليها على طول واطمنك.
"
37	"- تسلميلى ياستى يارب.
"
38	"- اسكت صح. مش حربى واض اخويا. اخيراً حدد ميعاد فرحه على نيرة.
"
39	"بصوت مرح: - ياااه. اَخيراً ياستى. دا حربى كان قالب الدنيا. الواض المجنون ده.
"
40	"- والنبى هو صح مجنون. عالعموم الفرح اتحدد ميعاده بالظبط بعد شهر من النهاردة ياللا بجى شد حيلك عشان تحضر وبالمرة تشوف عروستك انت كمان ياعريس.
"
41	"بدور بعد ما اتعافت وعدت الاربع شهور الاولى المتعبين. اتفك حبسها وبقت تخرج من البيت وتعمل زيارات لاهلها وأفراد عليتها. والنهاردة جات مخصوص ل نيره عشان تتفرج على مشتريات جهازها واهم حاجة طبعاً الهدوم. اللى بقت تفرزها قطعة قطعة قدام المراية: - واه واه يا نيرة ياخبيثة. عترتى على الحاجات الشفتشى دى فين يابت عمى عبد الحميد؟
"
42	"نيرة بتفاخر: - يابت انتى هو انا هينة؟ دا انا بلف السوق حتة حتة. دا غير عم بشير بياع الهدوم بالقسط. دا بيجلى كل يوم اتنين. ويجيبلى شنطة هدومه كلها انجى منها على كيفى.
"
43	"بدور وهي بتقلب في الهدوم بانبهار: - يابت اللذين، دول شكلهم غالى جوى يامضروبة. دا انتى شكلك كده نحلتى وبر عمى.
"
44	"راضية وهي داخلة وفي ايديها صنيه العصير وبعض قطع الكيك. وبالصدفة سمعت كلام بدور: - ويعنى هي شبعانة يابتى؟ دى كل ما تشوف هدمة معلجة في محل. تشبط فيها زي العيلة الصغيرة. تحسى كده كأنها هاتتدخل بيت جوزها وهاتجعد العمر كله ماتشتريش هدمة تاتي.
"
45	"نيرة زمت بقها من غير ماتقدر ترد على والدتها بكلمة. و بدور حبت تستغل الموقف: - بتك مجنونة يامرة عمى بشرى الهدوم الكتيرة. لكن دا ماينفعش. لازم تحسي بابوكى اللى هايدفع دم جلبه في جوازتك دى يامحروسة.
"
46	"راضية وهي بتهتف بسخرية قدام نيرة اللى ماسكة نفسها بالعافية عشان ماتنقضش على بدور الشمتانه فيها: - تحس بابوها! قال تحسى بابوها قال! والنبى يابتى. دا اللى خدته المضروبة دى في هدومها بس. بحق جهاز اختها زهره كله.
"
47	"ردت نيرة فى محاولة للدفاع عن النفس: - الزمن غير الزمن ياما. والدنيا يوم عن يوم بتغلى. ماتبعيش كلام النصيبة دى اللى جدامك. دى هدومها معبية دلابها كله وسايبة ل عاصم درفه واحدة يتيمة. حاطط فيها كل خلاجاته.
"
48	"بدور ضحكت بمشاكسة لمراة عمها اللى ضحكت معاها.
"
49	"- والنبى دى كانها شوطة في البنته كلها. اسيبكم بقى واروح اشوف الطبيخ اللى عالنار.
"
50	"خرجت راضية ولسه بدور بتتفرج على الهدوم بانبهار ومسكت قطعة باللون النبيتى: - يالهوى يابت يا نيرة. دا اللون ده بيليق عليا جوى. دا بيجنن عاصم. ادهونى والنبى واديكى تمنه.
"
51	"شدت القميص منها نيرة: - اديكى ايه ياباردة؟ وانتى بتسخنى امى عليا. دا بدل ما تقولى في حقى كلمة زينة؟
"
52	"- كلمة ايه الزينة اللى اقولها فيكى يابت؟ يعنى انتى بيأثر فيكى الكلام اصلاً. ماتبقيش غلسة وهاديكى حقه بزيادة.
"
53	"حاولت تشده منها تانى. لكن نيره زاحته بايديه بعيد عنها وبتقول: بعينك يا بدور عشان تبطلي تبقى سوسة وتفتنى عليا من تانى.
"
54	"رن الفون فجأة وهو جمب بدور عالفرشة. فخطفته بدور فجأة من غير استئذان، وقبل ماتلحق تاخده منها نيره لقيتها فتحت وبترد على المتصل: - الوو، ازيك يا حربى. انا بدور.
"
55	"سمعت صوته المتعجب: - اهلا يا بدور يابت عمى. هي نيرة مش جاعدة جمبك؟
"
56	"قالت ببساطة خضت نيرة: - لا هي جاعدة يا حربى بس انا كنت قصداك في طلب منها. ونفسى تقنعها توافق. وبصراحة كده مش ناوية اديلها التليفون. وترد عليك. غير لما توافق.
"
57	"- طلب ايه يا بدور مش فاهم.
"
58	"عطيتها نيرة اللى في ايدها بغيظ وكان واحدة نفس الاستايل بس لون مختلف. وضعت بدور كفها على سماعة الهاتف وبصوت واطى: - هاتى النبيتى.
"
59	"ناولتها النبيتى واخدت التانى. قبل ما تاخد منها الفون وترد على حربى كاتمة غيظها من بدور اللى وقفت تقيس على هدومها بفرحة: - الوو يا حربى. دى بدور بتهزر معاك.
"
60	"رد عليها بصوت متلاعب: - هو ايه اللى نبيتى يا نيره؟
"
61	"خبطت بكفها على خدها وهي بتتوعد ل بدور اللى قعدت تضحك عليها بشماتة ودى مش عارفة تجاوب بأيه وهو بيكرر بالحاح: - ماتقولى يا نيرة هو ايه اللى نبيتى؟
"
62	"دى كانت اول مرة يدخل المدرج عندهم السنة دى. عشان يلقى محاضرة. خدمةلدكتور زميله عنده ظرف طارق منعه من الحضور. هي مكانتش تعرف. وهو حب يعملها مفاجأة ويشوف رد فعلها. ودا اللى حصل فعلا. لما لمح عيونها اللى برقت بدهشة اول اما شافته داخل بهيبته وحضوره القوى. سمعت شهقة لبعض البنات وغزلهم الصريح في الدكتور الوسيم والتقيل على رأيهم. المحاضرة كانت نظرى. ابتدى كلامه بالتعريف عن نفسه وكلام لطيف مع الطلاب. اللى خدوها فرصة عشان يتكلموا معاه في حاجات تخص الشرح والمحاضرة. مع بعض الفكاهة من الشباب والبنات وبعض الغزل المبطن من زميلاتها المايصين. زى ماحبت توصفهم هي مع صاحبتها بثينة ونوها اللى كانوا بيغمزلوها بخبث على اقل حركة واقل همسة منهم عشان تاخد بالها. معظم اللى في المدرج ماكنوش يعرفوا انها زوجته. وهي انتابتها رغبة قوية في اللحظة دى انه يعلن ده قدام الكل. عشان يوقف البنات اللى واخدين راحتهم في الكلام معاه و يلموا نفسهم.
"
63	"اما هو كان بيتصرف بعملية جداً وهو بيشرح ويسترسل في الشرح بأسلوبه السهل والجميل اللى اتعودت عليه. ومع ذلك كان بيرسل لها نظرات خفية. هي فاهماها كويس قوى.
"
64	"انتهت المحاضرة والطلاب اتلموا حواليه يسألوا في الشرح. اتغاظت قوى لما شافت البنات المايصين. بقى قربوا بالظبط وهما بيسالوه بدلع. وهي نفسها تلفت انتباهه عنهم. وبحركة جريئة سألت زميل لها عن نقطة في الشرح هي عارفة اجابتها كويس.
"
65	"الولد اخدها فرصة عشان يشرح ل نهال ويستفيض في الشرح بذمة عشان تفهم. وهي مثلت انها منتبهة جداً للزميل الفاضل. من غير ما ترسل اى نظرة ناحية مدحت وهي بتعد في سرها في اى رقم هايلاحظ؟
"
66	"مع ترقب صاحباتها نوها و بثينه هما كمان. وقد كان. في ظرف خمس دقايق لقيته بيندها باسمها بصوت غاضب: - نهال.
"
67	"معظم الحضور انتبه على الدكتور الى بينادي زميلتهم بأسمها. وهي شعرت بانتشاء عجيب داخلها انها خرجته عن شعوره. واللى وضح قوى وهو بيلم شنطته وادواته وهو بينده لها عليها بغضب مكتوم وعينه على الطالب المسكين.
"
68	"- حصليني على المكتب.
"
69	"خرج من المدرج واشتعلت الهمهمات واللمزات نحوها. نوها وبثينة. قربوا منها بخوف: - ياليلتك المطينة يا نهال. روحى استلجي وعدك منه.
"
70	"- اه والنبى دا شكله مستحلفلك.
"
71	"بابتسامة شقية وهي بتقفل في شنطتها وترفع في ادواتها. بعد زميلها مابعد عنها في ظرف ثانية: - طيب عن اذنكم بجى. اشوف الدكتور يشرحلى حاجة مهمة مش فاهماها! سلام.
"
72	"فى ارض صحراوية كان جالس تحت شمسية بيتابع. شغل العمال في الحفر. بعد ما اخد الامان من معتصم ووعد صريح بالمشاركة في الربح. بس بشرط انه يتابع بنفسه. العمال كانوا وصلوا لعمق كبير قوى في الحفر. بناءاً على نصيحة الشيخ مدبولى. اللى تنبئ بظهور الكنز في المنطقة دى بالذات. بناءاً عن دراسة شاملة للمنطقة مع بعض الاهالى اللى ليهم خبرة وذكاء فطرى. توارثوه من الاجداد.
"
73	"- سامح كان قرب يفرهد من حرارة الشمس وصعوبة الجو. لكنه كان بيحاول المقاومة عشان يطول الحلم.
"
74	"كان جالس في الوقت ده بياكل لقمة. لما نده العمال ورئيسهم بصوت جهورى.
"
75	"- لقينا السرداب ياعم سامح لقينا السرداب.
"
76	"جرى زى المجنون ينظر في عمق الحفرة وهو بيرد عليهم: - سرداب ايه يا جدع انت؟
"
77	"رد واحد من العمال: - السرداب اللى بيودى للكنز ياعم سامح انت متعرفش ولا ايه؟
"
78	"شهق ببلاهة وكأنه هايتصاب بالجنون: - انت بتكلموا جد. ياعنى خلاص قربنا من الكنز. طب ما تشدوا حيلكم بقى وخرجوه. مستنين ايه؟ ياللا ياجدع انت؟
"
79	"قال رئيس العمال: - ياعم سامح. دا وقت الشيخ مدبولى عشان يفتح الباب. هو فين الشيخ مدبولى؟
"
1	"احياناً بتحصل لخبطة في حياتنا ونحس بيها متأخر. لكن المهم بقى اننا نلحق نصلح. قبل ما اللخبطة تجر اخطاء كبيرة.
"
2	"وقفت العربية قدام مبنى كبير في المحافظة بعد ماقطعت المسافة طويلة بعد خروجهم من البلد. نزل سامح الاول تنح شوية وهو بيتأمل العمارة الكبيرة والجديدة من مظهرها. وبعدها نزل براسه لشباك العربية يأمرهم وهما بالداخل: - ماتخرجى ياوليه. انتى محتاجة عزومة وانتى كمان يا نورا لابدة مطرحك ليه؟ ماتنزلى يابنتى وخلصينى.
"
3	"نزلوا الاتنين وهما حاسين بتوهان.
"
4	"نجلاء وهي بتنقل عيونها بين المبنى وبينه: - هو احنا هاندخل العمارة دى؟ طب هو احنا نعرف مين هنا اساساً عشان نزوره ولا ننزل عنده؟
"
5	"زغر لها بعيونه وهو بينزل الشنط من العربية: - مالكيش دعوه. انتى تنفذى اوامرى وبس؟
"
6	"نورا كمان وهي متعصبة: - الله ياولدى. يعنى نمشى معاك كده عميانى. من غير مانعرف وجهتنا.
"
7	"بصوت هادى نسبياً مع ابتسامة خفيفة: - انتى بالذات ماتقلقيش ياعيون ابوكى. اصبرى كده شوية وانتى تفهمى. معايا ياسطى توصلى الشنط للدور الرابع.
"
8	"قال الاخيرة باشارة لسواق التاكسي اللى اتطوع معاه وشال الشنط وعند الشقة المقصودة فتح سامح بمفتاح معاه كان في جيبه: - تعالى ياولية تعالى ياست البنات. ادخلى ياعيون ابوكى.
"
9	"حالة من الذهول سيطرت عالاتنين وهما داخلين الشقة الفخمة وهي مفروشة وجاهزة.
"
10	"بعد ماحاسب السواق سألته نجلاء بريبة: - هو في ايه؟ هي دى شقة مين بالظبط؟
"
11	"رد عليها بلهجة تهكمية: - ايه ياحلوة؟ كنتى فاكرانى راجل قليل الحيلة عشان مقدر اهلك وقاعد عندهم يومين؟ لا فوقى ياما وادخلى اتفرجى كويس عالشقة اللى تفتح النفس وتبهج الروح و هنا في البندر مش الارياف وبيت جدك اللى عدى عليه مئات السنين.
"
12	"نجلاء لسانها اتلجم من بجاحة جوزها لعدم تقديره لحسن الضيافة. وقفت مكانها وهي بتبلع الإهانة كعادتها بسكوت من غير ماترد.
"
13	"اما عن نورا فكانت منبهرة بنظام الشقة وفخامتها فسألت والدها بفضول وعنيها رايحة على كل ركن وتفصيلة في الشقة: - طب واصحاب الشقة راحوا فين؟ ولا أنت أجرتها كام يوم على مانسافر،.
"
14	"ابتسم بسماجة قبل وهو بيقعد على كرسى فخم ويوضع رجل على رجل: - خليها مفاجأة بقى ياعين ابوكى. وانتى ياولية ادخلى اعمليلنا اى حاجة من التلاجة اللى جوه دى.
"
15	"نجلاء وعيونها وسع وشها: - وكمان التلاجة فيها اكل؟ دا انت كنت عامل حسابك بقى. والله ومفاجأتك كترت اوى يا سامح.
"
16	"قالتها بصوت واطى وهي بتتحرك بخطواتها ناحية المطبخ وتطيع اومره.
"
17	"وبداخل الغرفة الموجوده فيها بدور بالوحده الصحية نيره فضلت جمبها تسليها وتهزر معاها بعد مااطمنت عليها...
"
18	"- ايه يا بدور يابت عمى معرفتيش نوع الجنين ايه؟
"
19	"بدور وهي بتضحك بضعف: - يامجنونة هاعرف ازاى بس دا لسه يدوبك شهرين؟
"
20	"نعمات بمناغشة: - سيبيها بدور دى حربى لحس عجلها وجننها اكتر ماهى مجنونة.
"
21	"نيرة بتمثيل: - انا مجنونة يامرة عمى الله يسامحك. بس اقولك بصراحة هو حربى يجنن بلد. دا مرة تلاجيه هادى وزى العسل ومرة يبقى زى المجنون ويتخانق معايا على اتفه الأسباب. والله ماانا عارف دا وارثه من مين فيهم. عمى محسن ولا هدية مرته!
"
22	"بدور من كتر الضحك بقت بتمسك بطنها و نعمات كمان ماكنتش قادرة توقف وهي بتكلمها: - الله يخرب مطنك يا نيره. والله لو سمعتك هدية لتجلب الدنيا. دى عجلها صغير اكتر من ولدها.
"
23	"نيره وهي بتنفخ في نفسها: - ولا تقدر تعملى حاجة. دا انا لو سلطت عليها امى بس لتوريها النجوم في عز الضهر. هي معارفاش امى ياك!
"
24	"نعمات بغمزه: - وانتى مالك بامك ولا امه يابت. انتى اهم حاجة عندك الواض. ضمناه في يدك ولا
"
25	"نيره وشها ورد من تلميح نعمات وقبل ماترد عليها اتفاجأت بتعليق بدور الى خرج بصوت مجروح: - ماحدش في الدنيا دى مضمون ياما. والرجالة بالذات ملهمش امان!
"
26	"عقدت نيره حواجبها من نبرتها و نعمات راح من صوتها الهزل وهي بتسألها: - طب ماتتكلمى يابتى وطلعى اللى في جلبك. خلينا حتى نفهم بدال ما انتى كاتمة كده في نفسك.
"
27	"اتنهدت بأسى ومرديتش ترد على والدتها. وبعد ما كان ضحكهم واصل لخارج الغرفة اصبح الصمت هو اللى مسيطر. لكن دخول الدكتورة هو خرجهم من سكوتهم.
"
28	"- مساء الخير ياجماعة. عاملة ايه دلوقتى ياقمر؟
"
29	"نعمات في ردها للدكتورة.
"
30	"- تعالى يادكتورة شوفيها وطمنينا عليها. عشان ناخدها بجى ونروح.
"
31	"بعدت نيره بخطواتها شوية عنهم. وبمنتهى الهدوء طلبت رقمه!
"
32	"وفى البيت الكبير رجع وائل من مشواره فلقى صباح وهي بتبكى لوحدها على عتبة البيت. قرب منها بهدوء: - بسم الله الرحمن الرحيم. مالك ياستى فيكى ايه؟ ولا ايه اللى حصل؟
"
33	"صباح وهي بتمسح دموعها بشالها: - انت جيت ياولدى حمد الله على سلامتك ياحبيبى.
"
34	"قعد جمبها على سلالم العتبة وهو بيسألها بريبة: - ياستى شكلك مايطمنش؟ هو في حد جراله حاجه؟ نورا وماما فين ولا يكون جدى هو اللى تعب؟
"
35	"طبطبت بايديها على كتفه وهي بتقربه منها. باسته في خده قبل ماترد: - اطمن ياحبيبى مافيش حد فيهم جراله حاجة. بس ابوك خد امك واختك وخلاهم يلموا هدومهم معاهم.
"
36	"انكمشت ملامح وائل وهو بيسالها بتعجب: - لموا هدومهم وخدهم فين يعنى؟ سافروا اسكندرية مثلاً ولا ايه بالظبط؟
"
37	"لوحت بأيديها بقلة حيلة: - والله ياولدى ماعارفة. دا دخل علينا فجأة وهو بيصرخ ويجول لامك لمى هدومك انتى والعيال. سالم طردنى وياسين تبع ولده. تصدقها انت دى ياولدى.
"
38	"ياسين اللى وصل عندهم فجأة: - ايه هي اللى يصدجها دى. وانتو قاعدين ليه كده عالعتبة انتوا الاتنين. من جلة الاماكن في البيت ولا الجنينة؟
"
39	"وعودة للوحده وبداخل غرفتها قامت بدور تتسند على والدتها هي و نيره بعد ما صرحتلها الدكتورة بالخروج. الباب اتفتح فجأة ودخل عاصم: - انتى واقفة ليه؟ مش الدكتورة امرتلك بالراحة؟
"
40	"ردت عليه وهي مكشرة وبنظرة حادة: - مش تخبط الاول، داخل كده من احم ولا دستور. يمكن حد فينا جاعد براسه!
"
41	"ابتسم لها بمكر وعنيه بتنظر لها بتسلية: - الاوضة مافيهاش حد غريب. مرتى وام مرتى وبت عمى نيرة انا مربيها ومش غريبة عليا المهم انتى ليه واقفة على رجلك؟
"
42	"- ياسلام!
"
43	"قالتها باستنكار هي بتنظرله بتعجب. فاتدخلت نعمات وهي شايفه الجو مشحون: - احنا واجفناها عشان تتحرك على شوية لحد باب المستشفى. عمك راجح راح يجيب تاكسي الواض حمادة جيرانا وزمانه على وصول عشان يوصلنا لحد البيت.
"
44	"- اااه، طب ثوانى كده.
"
45	"قالها وهو بيقرب منهم لحد اما وقف قصادها. خرج حجاب كبير من خلف ضعره وامام عيونها المذهولة لفه على رأسها ودارى حتى وشها.
"
46	"هنفت هي بصوت منزعج: - انت بتعمل ايه؟ بتحجبنى ولا بتكتم نفسى؟
"
47	"زاح نيره جمبها من غير مايرد عليها وبخفة خاطب نعمات: - معلش بعدى انتى يامرة شوية.
"
48	"- ابعد ليه ياولدى فيه ايه؟
"
49	"قالتها نعمات مستغربة وهي لاقية نفسها بتنزاح عنها بخفة ومهارة. وقبل ما تنهره بدور ولا تزعق فيها. شهقت مخضوضة لما لقته رفعها عن الارض وشالها بين ايديه الاتنين. خبطته بقبضتها على صدره وهي بتصرخ فيه: - انت اتجننت يا عاصم؟ نزلنى احسن بدل ما اخلى ابويا يعملك فضيحة هنا؟
"
50	"ابتسم لها بسماجة من غير مايرد لكنه التفت ل نعمات اللى هي كمان شهقت من المفاجأه: - معلش يامرة عمى. انا مرتى هاتريح في بيت جوزها. متنسيش تبلغى عمى.
"
51	"قالها وخرج على طول من الاوضة وهو شايلها و بدور بتقاوم بضعف وبتزعق و نيره بتحاول تدارى ابتسامتها. نعمات خرجت وراه وهي بتحزره: - نزلها ياعاصم. عمك هايزعل وهايجلب الدنيا.
"
52	"رد عليها وهو ماضى في طريقه من غير ما يلتفت: - مرتى ملزومه منى يامرة عمى. ودى حاجة ماتزعلش حد.
"
53	"وعند باب الوحدة حربى كان واقف بعربيته. وهو فاتح الباب الخلفى. اللى دخل منه عاصم ودخل بدور عافية. عشان تمشى العربيه بعدها قدام نظرات الدهشة من نيرة اللى مقدرتش تخبى ضحكتها وسخط نعمات اللى كانت بتتوعد ل عاصم.
"
54	"وبداخل البيت الكبير ياسين كان قاعد مسهم وهو بيحاول يستوعب الكلام اللى قالتوا صباح قدام وائل اللى مكتف ايديه الاتنين ويستمتع وبس. واخيراً نطق: - تصدقها يا وئل ان جدك يعملها ويطرد ابوك او حتى يسكت عن اهانته او طردوا من اى حد حتى لو كان ولدى؟
"
55	"وائل هز بدماغه: - لا ياجدى طبعاً. انا عمرى ما اصدق الكلام ده عنك حتى لو اللى قايلوا والدى.
"
56	"صباح بقلة حيلة: - طب هو ليه جال كده؟ دا دخل بشراره وناره وهو بيزعج بيصرخ بأعلى حسه ويجول سالم طردنى و ياسين سكت له.
"
57	"اتنهد بصوت عالى قبل مايرد: - ياستى اللى حصل انه جانى في الجنينة وانا كنت جاعد مع راجح و سالم وفتح موضوع خطوبة نورا من معتصم والمصيبه كمان عايز يعمل الخطوبة هنا في بيتنا. طبعاً خواتك مااتحملوش الكلام ده وهو كمان ماجصرش معاهم وانتو عارفينه. سالم ولدى ما اتحملش فزعج عليه وجالوا لو هاتمشى وتعمل خطوبة يبجى بره بيتنا وانا بصراحة ماجدرتش ارد ولدى. دى حاجة فوق طاقتي يابوى.
"
58	"وائل بتفهم: - هون عليك ياجدى انا عارف ومتاكد من كلامك. وطبعاً الحق معاك. بصراحة انا والدى بقى غريب وتصرفاته بقت اغرب.
"
59	"صباح برجاء: - طب وبعدين انا جلجانة جوى. ونفسى اطمن عالبنته واعرف راح بيهم فين. سافر ولا نزل عند حد جريبه ولا ايه بس؟ ماهو كمان ماهينفعش ينزل عالبيت الجديم. دا زمانه بجى خرابة.
"
60	"وائل وهو بيحاول يهديها: - اطمنى ياستى. انا هاتصل بيه واعرف هما فين بالظبط واطمنك بس انتى ماتقلقيش...
"
61	"هم ياسين يرد عليه ولكنه اتفاجأ بدخول راجح وهو بيزعق: - اسمع يابوى جول لواض ولدك يلم نفسه ويرجع البت بدل ماارحلوا بيتوا على كده اخده منه.
"
62	"ياسين وهو بينهض مخضوض: - واض ولدى مين؟ ويرجع بت مين؟ انا مش فاهم حاجة.
"
63	"راجح بعصبية وصوت عالى: - الزفت عاصم يابوى. سابنى اروح انده لحمادة السواق وراح غفلنى وخطف البت من المستشفى. يرضيك كده يابوى.
"
64	"ياسين وهو بيحاول يداري ابتسامته: - طب وفيها ايه ياولدى مش مرته. هو غريب عنيها يعنى؟
"
65	"راجح بعصبية اكتر: - ماتجولش مرته. انا اساسا بتى كانت زمجانة عندى وزعلانة منه. يبجى يقدرني مش يروح يخطفها زى الحرامية. من الاَخر كده بتى لو مارجعتش من هنا للعشية هاروحلوا شقته واخدها منه غصب عنه.
"
66	"صباح باندهاش: - هتاخدها غصب من جوزها وواض عمها. انت عايز تعملها فضيحة في البلد ياراجح.
"
67	"راجح بقلة حيلة: - امال اعمل ايه بس يابت ابوى؟ طب انتى يرضيكى شغل الفتونة ده وعدم التقدير؟
"
68	"هزت صباح دماغها بعدم رضا فطبطب ياسين على كتف ابنه بحنكه: - طب اجعد انت هدى نفسك وانا هاقولك تعمل ايه معاها ابن الفرطوس ده.
"
69	"اتنهد راجح بصوت عالى وهو بينزل عالكنبة بتعب. قرب وائل وقعد جمبهم بحماس: - انا كمان عايز اسمع ياجدى. واشوف هاتربوا عاصم ازاى؟
"
70	"وفى شقته كان قاعد جمبها بيتأمل فيها وهي نايمة بعد ما رجعت تانى لبيتها حتى لو كان غصب. ومدام رجعت يبقى هيلاقى حل ويصالحها. ان مكانش النهاردة يبقى بكره وان مكانش بكره يبقى بعده. ان شاء الله الفترة ماتطولش عن كده. اتقلبت في نومتها وفجأة فتحت عيونها لقته قدامها بيبتسم بحالمية. حس انها هاتبستم له ولكنها كشرت فجأة لما افتكرت فسالته بتجهم: - الساعه كام دلوك؟
"
71	"رد عليها بابتسامة واسعة من غير ما ينظر لساعته.
"
72	"- الساعة دلوك داخلة على 8 يامفترية. اربع ساعات وانتى نايمة. وسايبة حبيبك قاعد جمبك مستنى.
"
73	"ما استجابتش لمناغشته وقامت بجزعها وهي بتسأل: - مجاتش امى تسال عليا ولا حتى ابويا جاه زعجلك هنا؟
"
74	"اتعدل هو في قعدته يرد عليها: - وابوكى يزعج فيا ليه؟
"
75	"اللتفتت له تنظر له بحده: - ايوه يزعجلك مش خاطفنى. وانت جبتنى هنا من غير رضى ابويا؟
"
76	"قرب منها يخاطبها بترجى: - ايه يا بدور انتى مش ناوية ترضى عن حبيبك بجى؟
"
77	"- بعد يدك.
"
78	"قالتها بقسوة صدمته لما ايده بس لمستها.
"
79	"- لدرجادى يابت عمى. انتى مش طايجة لمستى حتى.
"
80	"بعدت بنظرها وماردتش زودت الغضب بداخله اكتر. فضلوا صامتين لدقايق لكن صوت جرس الباب هو اللى خرجه من شروده. شال الغطا من عليه: -ماشى يا بدور انا رايح اشوف مين عالباب وراجعلك تانى.
"
81	"بعد خروجه من الغرفة وسماعها الاصوات اللى في الشقة استنتجت على طول هوية اللى دخلوا البيت. ضحكتها رجعت لوشها اول اما شافت اختها مقتحمة الغرفة.
"
82	"- نهال!
"
83	"فى ثانية كانت جمبها عالسرير وهي بتحضنها واكنهم متفرقين بقالهم سنين؟
"
84	"- وحشتيني جوى ياخيتى.
"
85	"- وانا اكتر والله. وحشتيني خالص يابدور البدور.
"
86	"دخل مدحت بخطواته الرزينه مع عاصم: - حمد الله على سلامتك عاملة ايه دلوك يابدور؟
"
87	"ردت عليه وهي لسة في حضن اختها بابتسامة اشتاق لرؤيتها عاصم قوى وفرحته على الرغم انها مش ليه؟
"
88	"- الله يسلمك ياواض عمى. بس انتوا جيتوا البلد امتى؟ جيتكم دى فرحتنى جوى والله.
"
89	"نهال بنظرة خبيثه: - لا وهاتفرحى اكتر لما تعرفى ان انا هابيت النهارده معاكى واجعد معاكى كام يوم تانى كمان لحد ماتشبعى.
"
90	"مدحت باستنكار قدام نظرات عاصم اللى فاتح بقه مصدوم ومش عارف يرد بأيه: - بتجولى ايه ياحبيبتى؟ انتى هاتبيتى هنا على سرير اختك وجوزها!
"
91	"نهال بتحدى: - وماباتش ليه مش واض عمى يعنى مش غريب. وانا اختى تعبانة وعايزه المراعية ولا ايه ياعاصم؟
"
1	"كان واقف مداري في مكان قريب من البيت القديم. يراقب بعيون زي الصقر. بعد ما اتحجج لمدبولي بانه تعبان ومش هايقدر يحضر فتح المقبرة. ودا لانه كان مصمم يعرف مصير الكنوز اللى في المقبرة بيروح فين؟ بعد ما ضحك عليه معتصم في المرة اللى فاتت بمبلغ تافه. ومرضاش يعرفه طريق المخزن اللى بيخزونوا فيه الاَثار. واديلوا على الوقفة دى اكتر من ساعة في الأنتظار، ظهرت البشاره لما اضائت المنطقة المهجورة بكشافات لعدة سيارات حديثة خلف بعض. ابتسم سامح بانتصار لما لمح الشخص اللى خرج من السيارة الأولى بمرافقة معتصم وحراسه الشخصين وعدة افراد من عيلته. اتأكد ساعتها من صدق تخمينه. وفرح قوي بذكائه اللي هايمكنه بتعويض اللى فاتت بنصيبه الجديد!
"
2	"رفع عيونه عن شاشة التليفزيون وانتقلت نظراته ناحية مراته اللي قفلت باب الغرفة قدامه وهي بتتقدم نحوه بخطوات خفيفة. اتنصب في جلسته على كنبة الصالون يسألها: - ايه الاخبار؟
"
3	"جلست بجواره تجاوب بصوت واطي: - وطي صوتك عشان هي دلوك نايمة مع ولدها
"
4	"هز براسه قبل مايسألها بفصول: - طب انتي ماعرفتيش ايه سبب زعلها مع المخفي جوزها؟
"
5	"حركت راسها بالنفي: - لا ياعاصم. هي مردتيش تقولي على سبب زعلها معاه. بس انا حاسة انها حاجة واعرة جوي. وهي عشان بت اصول مش راضيه تفضحه.
"
6	"قال مابين سنانه: - الاصول ماتنفعش مع واحد زي ده. هي بس لو كانت ادتني الامان واتكلمت. كنت عرفتوا مقامه وفشيت غليلي فيه.
"
7	"بابتسامة جميلة طبطبت بأيدها على دراعه: - هون على نفسك ياعاصم. مدام هي صاحبة الشأن رافضة تتكلم. يبجى احنا مالناش سلطة عليها. بس انا مبسوطة جوي منك عشان جبتها على هنا. حكم عمتي صباح جلبها خفيف ومكانتش هاتتحمل تشوف بتها منهارة كده.
"
8	"بكف ايده قربه راسها ناحيته يبوسها على جبينها وهو بينظر لها باعجاب. لابسة عباية بنص كم طويلة. بطنها المستديرة بقت ظاهرة بوضوح. شعرها اللي بتفرده دايماً على ضهرها كسلاسل الدهب. المرة دي لمته دايرة فوق راسها مراعاةً لشعور بنت عمتها. وجهها ازدادت استدارته بفعل الحمل واصبح اكتر اشراقاً. عيونها الجميلة بتلمع قصاده بشكل ساحر. كانت كلها على بعضها قبلة للنظر والتأمل.
"
9	"سألها بصوت اجش: - انتي من امتى كبرتي وعجلتي كده؟
"
10	"قربت منه تدخل في حضنه وهي بتقول بشقاوة: - البركة فيك ياحبيبي. ماهي اللى تاخد عاصم سيد الرجالة لازم تبقى عاقلة.
"
11	"ضحك من قلبه وهو بيضمها عليها اكتر بأديه الاتنين.
"
12	"- وبجيتي عفريتة كمان يابدور وبتعرفي تاكلي بعجلي حلاوة.
"
13	"صعد معتصم خلف سراج على سلم خشب بداخل الحفرة العميقة. بعد ما اطمنوا وشافوا بنفسهم كمية الاثار والخيرات من دهب وخلافه في المقبرة. قبل مايشوفوا شغلهم في تهريبها.
"
14	"- حاجة اَخر حلاوة ياسراج بيه والا انت ايه رأيك؟
"
15	"قالها معتصم وهو خارج من الحفرة. لكنه اندهش بوجه سراج اللى اتغير وهو بينظر امامه. فاتفاجأ بسامح وهو واقف امامهم بابتسامة سمجة: - انت ايه اللى جابك؟ مش قولت انك تعبان وانا قولتلك هاجيبلك نصيبك لحد عندك!
"
16	"طلع صوت ضحكة غريبة: - هه هه وتضحك عليا زي المرة اللى فاتت وتاكل حقي. لا ياحبيبي دا كان الاول. قبل ما اكشفكم انت والباشا النائب.
"
17	"هتف عليه سراج بعضب: - لم نفسك ياراجل انت واعرف كويس انت بتكلم مين؟ هي هبت منك عشان تيجي تبجح في كبير البلد وتتبلى عليه كمان؟
"
18	"ذهب عن سامح البرود ورد على سراج بغضب: - لا ياسعادة الباشا. انا ما بجحتش ولا قليت ادبي. انا بس عايز حق تعبى في المقبرة. اللى بتجيب ملايين وانتوا بتوزعوهم على نفسكم بكل افترى. لا وصاحبنا اللى هو جوز بنتي. يقولي البهوات بتوع مصر هما اللى بياخدوها ويرمولوا الفتافيت هه.
"
19	"جز معتصم على اسنانه وهو بيخاطب سامح حماه: - يعني انت عايز ايه دلوك؟ جيب من الاَخر.
"
20	"سامح بكل ثقة: - اللي عايزه ان المقبرة تتقسم بالعدل مابينا. ماهو انا مش شغال بأجري عندكم.
"
21	"هتف عليه معتصم بصوت عالي قصاد سكوت سراج اللى كان بينظر لسامح بتوعد: - انت اتجنيت ياراجل انت وعايز تبقى شريك مع الباشا؟ دا انا لحد دلوك مااتجرات وعملتها.
"
22	"- اه ياحبيبى انا جريئ واعملها. واعمل حاجات كتير كمان انتوا في غنا عنها. تحبوا اثبت لكم.
"
23	"- تثبت لنا ازاي يعني؟ تبلغ البوليس مثلاً: قالها سراج بسخرية قبل مايسمع اصوات وحركة غريبة في الخارج. وفجأة اتفاجأوا بدخول الظابط ياسر فهمي ومجموعة من افراد الامن حوطت المكان.
"
24	"- سلموا نفسكم يابهوات. انتوا مقبوض عليكم بتهمة تهريب لاثار الدولة: التلاتة تنحوا بذهول قبل مايتدارك سراج نفسه ويهتف على الظابط بتعجرف: - انت مش عارفني انا مين ياسعادة الظابط؟ ولا عارف انا اقدر اعمل فيك ايه بتصرفك الغبي ده؟
"
25	"رد عليه الظابط ياسر بثبات: - لا سعادة الباشا انا عارف مركزك طبعاً كويس. ودا اللى خلاني اتأخر في القبض عليك بعد ماخد اجراءاتي من السلطات عليا. بعد ما اعترف اسماعيل بكمية البلاوي اللي عملها بامرك. بس كل تأخيره وفيها خيرة. اديني هاقبض عليك متلبس انت ومعتصم. شوفت بقى الرزق بعد لما يجي بعد تعب. حطوا الكلبشات في ايديهم يارجالة.
"
26	"قال الاخيرة بصوت عالي وحازم. جعل سامح يصرخ بمقاومة: - انا مليش دعوة ياسعادة الباشا. انا جاي هنا ازور جوز بنتي وأسأله عنها وبس. ماعرفش اي حاجة عن نشاطه ولا جرايمه.
"
27	"- كداب دا يبقى شريك معانا.
"
28	"قالها سراج بصوت قوي اربك سامح اللى صرخ بعصبية
"
29	"- حرام عليك ياراجل يامفتري. هو انت عايز تلبسني مصيبة وخلاص!
"
30	"ابتسم معتصم يقول بتشفي وهو بينشد من راجل الامن للخروج من المنزل.
"
31	"- ليه ياحبيبي؟ مش دا كان غرضك من الاول؟ شيل بجى ههه
"
32	"سامح بقى يصرخ بصوت عالي: - منكم لله يابعدي منكم لله ياظلمة.
"
33	"فى اليوم التالى
"
34	"الخبر نزل كالصاعقة على رؤس كل اللى سمعوه. بعد ما انتشر في جميع أنحاء القرية. القبض على النائب المحترم ومعتصم ابن العمدة وانكسار شوكة اولاد الزمقان بالقبض على بعض افرادها واهمهم فتحي واسماعيل.
"
35	"اما سامح المجهول فاتعرف قدام الناس بحما معتصم. اللى اتضح انه شريك الاتنين. صباح بعد ماسمعت الخبر بالصدفة من جيرانها. دخلت بوجه مخطوف على والدها اللى كان مجتمع باحفاده. عاصم وحربي: قربت عليهم وهي بتضرب على صدرها: - شوفت اللى حصل يابوي؟ جوز نجلاء وبتها الاتنين اتحبسوا يابوي. ياخراب بيتك يانجلاء انتي وبتك. ياحزنك يابتي على جوزك وجوز بتك.
"
36	"هتف عليها والدها يوقفها: - حيلك حيلك. ماتخفي يابت ندب واجعدي افهمي الاول.
"
37	"فتحت كفوفها الاتنين في الهوا تقول بقلة حيلة: - ولما مااندبش في حاجة كبيرة زي دي؟ هاندم امتى يابوي. ونجلاء اللي روحت امبارح. ياترى ايه حالتها دلوك وهي وحدها؟ جيبولي بتي دلوك حالاً ياروح انا اجيبها بنفسي...
"
38	"قاطعها عاصم بحدة: - بتك جاعدة في بيتي ماتجلجيش عليها ياعمتي.
"
39	"برقت تسأله بدهشة: - كيف يعني بتي جاعدة عندك؟ هو انت مروحتهاش امبارح. وهي تقعد عندك اساساَ ليه؟
"
40	"نفخ ياسين بفراغ الصبر: - مااحنا بنقولك من الصبح اجعدي معانا ليه؟ مش عشان نفهمك. اجعدي يابتى ربنا يهديكي.
"
41	"اتحركت بدهشة تنفذ كلام والدها وتسمع منهم الحكاية.
"
42	"يانهار ابيض يامدحت. دا الخبر مالي الدنيا.
"
43	"قفل شنطته بعد ما اتأكد من محتوياتها كويس قبل مايقرب ناحيتها ويمسك الفون يشوف الخبر اللي تقصده.
"
44	"- هاتي كده خليني اشوف. ايه ده؟ دول كاتبين عن سامح جوز نجلاء انه شريكهم
"
45	"قامت عن مقعدها تعدل في طقم الخروج اللى لابساه استعداداً للذهاب للجامعة. تقول بحزن: - ياعيني عليكي يانجلاء. المسكينة دايماً حظها ناقص.
"
46	"نظر لها بعتاب وقال: - بلاش الكلام دا يانهال. كل واحد بياخد نصيبه.
"
47	"- يامدحت انا معترضتش. بس بصراحة زعلانة على نجلاء اصلها طيبة جداً وزي النسمة. ولا نورا دي كمان. على كد ما انا بتخنق منها على كد ماهي صعبانة عليا عشان ورطتها بجوازها بمعتصم اللى جرجر ابوها كمان في سكته العفشة.
"
48	"بكف ايده داعبها على خدودها يقول بحزم وحنية: - طاب خلاص فكي كده واصحي. عايزين نتحرك ونمشي. عشان اوصلك على جامعتك معايا ولا انتي عايزة تريحي السنة دي؟
"
49	"شهقت باستنكار: - اريح دا يابابا؟ ثواني اجيب البالطوا وراجعة هوا.
"
50	"ابتسم بسعادة. مندهش من خفتها وهي بتدخل الاوضة بسرعة تجيب البالطوا. في خلال دقيقة خرجت ولكنها وقفت فجأة تسأله بتذكر: - تفتكر يامدحت بعد المصايب اللى حصلت دي. عبد الرحيم هايرضى يجوز وائل ابن سامح اللى محبوس وعليه قضايا لاخته هدير؟
"
51	"بعدها بيومين.
"
52	"وائل كان جالس بوجه متجهم امام المكتب بغرفة الظابط المناوب. وهو بيستمع لوالده اللي بيشتكي افترا سراج ومعتصم عليه بالزور: - ربنا يوريني فيهم يوم البعدا. دول كأنهم اتفقوا عليا ومصممين اشيل معاهم الليلة. ربنا على الظالم ربنا على الظالم. انت ساكت ليه ماترد عليا؟
"
53	"قال بفتور: - عايزني اقول ايه؟
"
54	"سامح بانفعال: - هو انا اللي هاعرفك تقولي ايه؟ اتصرف. اعمل اي حاجة. ان شالله حتى تكسر الدنيا عشان تظهر براءة ابوك.
"
55	"- وانت بريئ؟!
"
56	"قالها بحدة اربكت سامح عن الرد فتابع: - كون اني اقف معاك فدا واجب عليا. لكن بقى عايزني اظهر برائتك ازاي؟ وانت متورط معاهم وممسكوك متلبس. عايزني ادافع عنك ازاي؟ وانت بقالك شهور بتحضر سهراتك في افخم كازينوا سياحي ومرافق بنت من اياهم. يعنى بتصرف في الليلة الواحدة مايعادل مرتبك عشر مرات. الفلوس الكتيرة بقى كنت بتصرفها منين؟
"
57	"بوجه شاحب وصوت خارج بصعوبة قال: - انت عرفت الكلام دا كله منين؟
"
58	"وائل بمرارة: - اطمن ياولدي. امي الست الطيبة واللى اتحملت الذل معاك طول السنين اللى فاتت. مردتيش تطلع سرك ولا تفضحك. فضلت تقولي انا بس ابنها عشان ابقى على نور في بحثي عن مساعدتك.
"
59	"اتنحنح بخشونة يسأل: - ولما هي بنت اصول اوي كده. ماجتش معاك ليه بقى؟
"
60	"- ولا هاتيجي ياولدي. امي خلاص اخدت قرارها ومش راجعالك تاني ولو انطبقت السما على الارض.
"
61	"قال بتهكم كعادته: - ودي برضوا اصول. تتحملني العمر كله وتيجي في الشدة وتسيبني. بقى دا يرضيك ياوائل؟
"
62	"قال بقوة: - ايوة طبعاً يرضيني. مش كده وبس؟ لا دا انا هاقف معاها ولما اتجوز هاخدها معايا اسكندرية لو هي وافقت وساعتها مش هامنعها عن زيارة أهلها نهائي. انت ظلمت امي كتير اوي وهي صبرت. كفاية عليها اوي كده بقى. خليها تعيش اللى باقى من عمرها وتنساك. وزي ما قولتلك في الاول. انا مش هاسيبك وهاقف معاك. ماانت والدي ودا واجب عليا.
"
63	"صمت سيطر على الجلسة بعد كلمات وائل الشديدة. قطعها بس صوت العسكرى اللى بينده بانتهاء الزيارة.
"
64	"دخل العسكري عشان يسحب سامح للحجز لكنه استاذن في دقيقة يقوى كلامه الاَخير بندم
"
65	"- انا مش زعلان منك ياوائل. عشان انت طلعت راجل يابني مع امك وهي فعلاً عندها حق وتستاهل تعيش في ضل ابنها بدل جوزها اللى داقت معاه المرار.
"
66	"صمت مرة تانية قبل مايكمل: - قبل ما اخرج في حاجة عايزك تبلغها لجدك!
"
67	"ردد ياسين الاسم بتركيز: - نوفل معروف! ودا من انه بلد الواض ده؟
"
68	"- والدي قال انه مش من هنا ياجدي. بس بيأكد ان الراجل ده شريك اساسي في اعمال الفساد مع سراج فتوح ومعتصم لانه شاغل منصب كبير في المحافظة. واكيد ان له يد في تزوير ملكية الارض لسراج بدل زاهر.
"
69	"هلل حربي بفرح: - يادين النبي. يعني احنا كده لو بلغنا ياسر بيه هايعرف يوجعه وساعتها الارض ترجع لزاهر ويرجعلي انا فدان القمح بتاعي.
"
70	"قال ياسين بفرح: - اكيد ان شاء الله ياحربي. حتى لو الموضوع هاياخد وقت كفاية اننا هانتقي شر ولاد الزمقان.
"
71	"صباح اللى كانت قاعدة قصادهم مع بنتها في الناحية التانية على كنبتها الخشب.
"
72	"- عشان تحضر فرحك بقلب مليان ياحربي. نيرة وشها سعيد عليك ياواض.
"
73	"قال وائل بابتسامة: - ربنا يتمملك بخير ياحربي. انت تستاهل كل خير.
"
74	"- تشكر ياوائل عقبال فرحك انت كمان على هدير.
"
75	"قالت نجلاء بتوتر: - صحيح ياوائل ماقولتليش. هو عبد الرحيم كان عايزك في ايه النهاردة الصبح؟
"
76	"ابتسم لوالدته بسعادة يقول: - اطمني ياست الكل وما تقلقيش. عبد الرحيم كان عايزني اتغدا عندهم بكرة في عزومة عاملها لخواته البنات واجوازهم
"
77	"- الحمد لله عشان امك كانت خايفة
"
78	"قالتها صباح بارتياح وكملت: - عقبال كمان مايحل مشكلة نورا.
"
79	"ذهب المرح عن وجه وائل وهو بيقول مابين سنانه: - نورا دي ربنا يهديها. ورثت عن ابويا اسوء صفاته في الطمع وحب الفلوس.
"
80	"فيكي الخير يانورا انك جيتي وزورتينى.
"
81	"قالها بابتسامة ماكرة. قالت هي بدون مجاملة: - بلاش ملاوعة في كلامك معايا يامعتصم. انت عارف كويس انا جاية ليه؟
"
82	"ضحك بصوت عالي: - ايوة صح افتكرت يانورا. لما بعتي المحامي عشان يطالبني بمستحقاتك وحقوقك بعد ماتطلجي وتسيبني. طب اهون عليكي طيب.
"
83	"نفخت بضيق: - اووف. ياساتر يااخي على اسلوبك المستفز. ممكن بقى تكلمني جد وتقولي على السبب الرئيسي اللى خلاك تصر اني اَجي بنفسي واسمع منك.
"
84	"بحركة تمثيلية للحزن قال: - اصل انا اتكسفت مااقول للمحامي ان مالكيش اي حقوق عندي. ولو حابة تتطلجي دلوك انا مستعد. بس هاتطلعي من بيتك بالجلبية اللى انتي لابساها.
"
85	"نهضت عن مقعدها تهتف بغضب: - نعم ياعنيا. والعربية والشقة اللى مكتوبين بأسمى والمؤخر والمتعة. وكل حقوقي الزوجية في القانون
"
86	"قال ببرود: - للأسف يانورا انتي كل حقوقك اتنازلتي عنيهم. وبتوقيع يدك كمان.
"
87	"قالت باستنكار: - انت بتقول؟ ايه وامتى دا حصل؟ انتي فاكريني مغفلة وهاتضحك عليا؟
"
88	"وقف قصادها يقول بابتسامة سمجة: - لا يانورا انتي مش مغفلة. بس انتي بتحبي الفلوس زي عنيكي ودا السبب الوحيد اللى مخليكي عايشة معايا. وانا عشان حبيتك ومش مستغنى عنك. مضيتك على ورقة التنازل من غير ماتدري. وسط فرحتك بشرى العربية. عشان كنت متاكد ان اليوم دا هايجي وهاتبعينى في اول فرصة.
"
89	"بايديها الاتنين مسكت في قماش القميص وهي نفسها تطول رقبته وتغرز ضوافرها فيهم.
"
90	"- انت بتقول ايه ياحيوان انت؟ انت اكيد بتهرج وبتكدب عليا. اكيد بتكدب عليا.
"
91	"شد على ايدها بين كفوفه يهزها بقوة: - لا مش. بكدب يانورا وبكره تتأكدي من المحامي بتاعي لما تشوفي الورقة بنفسك. وبرضك مش بكدب لما قولت اني بحبك. انا فعلا حبيتك عشان انتي زيي ونسختي. ومعنديش استعداد ابداً اني اخسرك ولا تروحي لحد غيري. انا وانتي بنكمل بعض. انتي ديتك الفلوس وانا مش هاحرمك منها. طول مانتي على ذمتي.
"
92	"قالت بانهيار: - انت بتعمل معايا كده ليه؟ يااخي حرام عليك. سيبنى واعتقنى.
"
93	"مد بدماغه ناحيتها يقول بهدوء: - انا قولتلك يانورا. لو عايزة طلاق انا مستعد. بس مش هاتطولي مني ولا مليم. لكن بجى لو جعدتي في بيتي تستنيني معززة مكرمة. هاتبقى ملكة وكل اللى تحتاجيه تحت امرك. وان كان على سجني. فاوعدك ياستى اني مطولش. انا داخل السجن مع سراج فتوح. يعني اكيد هلاقي طريقة واطلع بيها بسرعة. وساعتها هاعوضك بزيادة. بس تحت جناحي. سمعتينى كويس يابت سامح؟
"
94	"فلت ايديها اللى ارتخت وهي بتنظرله بصدمة وانهيار. فكمل: - فكري زين في كلامي يانورا. ياتعيشى ملكة في مملكتي. ياترجعي لامك. تنتظري الاحسان من جدك ياسين. بعد ابوكي مايطلق امك. هه
"
95	"ضحك باستمتاع بعد ماافقدها كل اسلحتها وعراها قدام نفسها. لما اكتشفت انه فاهمها كويس قوي وعرف نقطة ضعفها اللى داس عليها بكل شراسة. في سيبل السيطرة عليها وعلى جموحها.
"
1	"- عفش!
"
2	"قالها بابتسامه ساخره ومقيته وبعدها تابع
"
3	"- ولما انا عفش. امال مين الحلو في البلد دى! انت يا عصومه؟!
"
4	"ضيق عينه وحاول يتحكم في اعصابه.
"
5	"- اتعدل واتكلم كلام رجاله. ولا ما اتعلمتش الادب في السجن؟
"
6	"عينه برقت بقوه وصوت تنفسه كان خارج منه اكنه دخان.
"
7	"- ااه. السجن اللى دخلته بسببك. على العموم انا مستعد اكررها. ايه رأيك تحب نعيده من تانى انا اخدلى ست شهور في السجن وانت تاخد زيهم بس على سريرك وانت بتتعالج فيهم.
"
8	"- واه. دا انت طالع من السجن حامى وعايز ترجع اللى فات من تانى. طب كمل بجى دور الرجوله الجديد عليك ده وواجهنى راجل لراجل.
"
9	"قالها عاصم بشبه ابتسامه وهو بيشاور بكف ايده
"
10	". صرخت نورا عليهم
"
11	"- يانهار اسود انتو هتتخانقوا ولا ايه؟
"
12	"نظر لها عاصم بحده.
"
13	"- ارجعى انتى وروحى على بيت جدك. يابت.
"
14	"معتصم وهو بيحاول يدارى خوفه ابتسم باستفزاز
"
15	"- طب وتروح ليه؟ ماتسيبها جاعده تتفرج ولا انت خايف عليها منى؟
"
16	"عاصم وهو بيجز على اسنانه بعصبيه.
"
17	"- ياض بطل كلامك البارد ده. انا لسه ماسك نفسى عليك. ماتخلنيش اتهور.
"
18	"- ضحك قدامه بشيطنه زودت عصبيه عاصم وهو بينظر له بحيره. فاتكلمت نورا بخوف
"
19	"- سيبك منه يا عاصم دا بيحاول يستفزك.
"
20	"اتكلم معتصم مابين ضحكه.
"
21	"- اسمع كلامها يا عاصم البنيه خايفه عليك. وانا كمان خايف عليك. مش كل مره هانخسر بعض عشان حريم!
"
22	"رفع كفوفه الاتنين في الهوا باستسلام وغضب شديد
"
23	"- انت اللى طالبتها وانا مش هاحرمك! وهانولك اللى نفسك فيه...
"
24	"قالها وفي ثانيه شده من ياقة الجلبيه يخبطه بروسيه
"
25	"ودا صرخ بصوت عالى وبعدها شبط في عاصم وبقت عاركه و نورا بقت تصرخ عالناس اللى في الشارع. اللى اتلموا عليهم يفكوهم بقوه.
"
26	"بدور كانت عند والدتها في زياره لاهلها لما دخلت عليهم نهله بتجرى ووراها ياسين الصغير
"
27	"- اللحجى ياما. اللحجى يا بدور عاصم بيتعرك.
"
28	"خرجت بدور من غرفتها مخضوضه
"
29	"- في ايه يابت؟ عاصم بيتعرك مع مين؟
"
30	"ياسين الصغير وهو بينهت
"
31	"- بيتعرك مع معتصم واد العمده. عند الشارع اللى بيفصل بين دكانة عمى و بيت جدى ياسين
"
32	"نعمات اللى خرجت مخضوضه من المطبخ
"
33	"- مين اللى جالك ياواض؟
"
34	"ياسين بتأكيد.
"
35	"- انا شوفتهم بنفسى. لما نورا صرخت ولمت الشارع كله عشان يحجزوهم عن بعض
"
36	"بدور بغضب ودهشه
"
37	"- ودى ايه اللى جعدها هناك؟
"
38	"نهله وهي بتمط شفايفها
"
39	"- ماحدش عارف!
"
40	"- متطلعش منك دى يا عاصم! مش انت اللى تغلط بالغشم ده!
"
41	"قالها ياسين بغضب وهو بيخبط بالعصايه على الارض بقوه. قدام صباح وبنتها نجلاء ووائل و نورا اللى كانت بتشهق بصوت عالى بالعياط
"
42	"عاصم وهو مشبك ايديه الاتنين وقاعد عالكنبه قصاد جده وعينه في الارض.
"
43	"- ماجدرتش امسك نفسى ياجدى.
"
44	"ياسين بصوت عالى
"
45	"- كيف يعنى ماجدرتش؟! ماجدرتش تتحكم في اعصابك. ولا انت كنت مستنيها؟
"
46	"رفع عينه عشان ينفى. لكنه ماقدرش ونزلها تانى.
"
47	"هز ياسين براسه يقول بفراسه
"
48	"- كنت مستنيها يا عاصم. وماصدجت لجيته في وشك عشان تسد طارك منه. طب اعمل حساب ان في حريم معاك.
"
49	"مسح عاصم على وشه يحاول يتمالك نفسه. فاتدخلت صباح.
"
50	"- الناس تجول علينا ايه دلوك؟ دا مش بعيد يمسكوا سيرتها.
"
51	"- ياعمتى انا جولتلها من الاول تمشى وتسيبنا. بس هي ماسمعتش الكلام.
"
52	"قالها عاصم بصدق فخرجت نورا من حضن والدتها ترد عليه
"
53	"- امشى ازاى واسيبك! انا خوفت عليك.
"
54	"عاصم بعصبيه
"
55	"- وتخافى عليا ليه من الاساس؟ انت مالك انتى؟ ماكنتى مشيتى وخلصتى!
"
56	"نجلاء بغضب
"
57	"- الله. انت بتشخط فيها كده ليه؟ دا ذنبها يعنى؟
"
58	"نورا شهقتها بقت بصوت عالى. فاتدخلت صباح كمان تقول
"
59	"- انت هاتحط غلبك فيها يا عاصم.
"
60	"- استغفر الله العظيم يارب. يابوى افهمونى بلاش كلامكم ده، الزفت ده لابيعرف حرمه ولا بيجدر اصول. دا خدها فرصه عشان يلجح بالكلام!
"
61	"نهض وائل عن الكرسى بانفعال
"
62	"- كلام ايه بالظبط. انا عايز اعرف البنى ادم دا قال ايه؟!
"
63	"ياسين بصوت عالى
"
64	"- اجعد مكانك يا وائل دا كلام يخصنا احنا. اختك ملهاش دعوه بيه!
"
65	"وائل باستفسار
"
66	"- ازاى يعنى؟ هو يقصد مين بالظبط؟
"
67	"- يجصدنى انا؟
"
68	"الكل عيونهم راحت على اللى قالتها وهي داخله بغضب مكتوم.
"
69	"وائل بدهشه
"
70	"- انتى بتقولى ايه يا بدور؟
"
71	"عاصم وعينه في عينها وقارى كل الكلام فيهم
"
72	"- كملت!
"
73	"وقفت عربيتهم قدام كليتها. وهمت هي عشان تنزل
"
74	"فوقفها يسألها
"
75	"- هاتتاخرى انهارده في محاضراتك
"
76	"هزت برقابتها تنفى
"
77	"- لا طبعاً. ما انت عارف جدول محاضراتى.
"
78	"- نسيت ياستى؟!، هو حرام السؤال يعنى
"
79	"- والنبى!، صدجت انا؟ طب عن اذنك
"
80	"قالت الاخيره وهي بتحاول تفتح الباب فوقفها تانى
"
81	"- اول ماتخلصى رنى عليا عشان اجى أوصلك؟
"
82	"فتحت بقها، فلقيتوا بيشاور بأيده
"
83	"- ها، هاتجولى ايه؟ هاتعارضينى؟
"
84	"ابتسمت بشقاوه
"
85	"- وانا اجدر برضو اعارضك. عشان تبجى وجعتى سوده، عن اذنك بجى
"
86	"- استنى عندك
"
87	"- ايه تانى
"
88	"- اياكى تضحكى بصوت عالى. ولا تطلع ضحتك دى ام صوت مميز.
"
89	"هزت دماغها تراضيه بتعب
"
90	"- من عنيا الاتنين. انا الضحكه دى هانساها خالص. عندك اوامر تانيه
"
91	"ابتسم باستفزاز
"
92	"- لا طبعاً ماتنسيهاش. انا عايزك تبجى فاكراها عشان تضحكيها معايا انا وبس فاهمه. انا وبس.
"
93	"ضحكت بيأس
"
94	"- صدج سعد زغلول لما جال، مافيش فايده!
"
95	"ضحك هو بصوت عالى وهي نزلت تروح كليتها. رن فونها برقم رائف فتحت عليه
"
96	"- الو، ايوه يا رائف.
"
97	"رائف من مكانه
"
98	"- الو، ايوه يا نهال. انتى وصلتى الجامعه ولا لسه.
"
99	"نهال: وصلت وانا داخل الكليه حالياً.
"
100	"رائف: طب ماتنيش بجى المره دى. فاهمانى
"
101	"نهال بتعب: مش هانسى يا رائف. عشان اخلص حتى من زنك. ان شاء الله انهارده هاكلمها. اتبط بجى واستنى النتيجه.
"
102	"دخل عاصم بيته ودخلت وراه بدور بهدوء من غير ولا كلمه. قفل وراها الباب واتقدم بخطواته لداخل البيت وهو متوقع انفجارها ولا صراخها في وشه. لكن اللى حصل انها قعدت على اقرب كنبه في الصالون وكتفت ايديها مسهمه.
"
103	"نظر لها بدهشه وهو بيقعد عالكنبه اللى قبالها
"
104	"- مالك يا بدور ساكته ليه؟
"
105	"رفعت عينها لعينه وبعدين نزلتها تانى وسكتت
"
106	"حيرتوا اكتر فسألها بقلق
"
107	"- يا بدور دى مش عادتك. انتى فيكى حاجه تعباكى؟
"
108	"نظرتله بوش بهتان وعيون دبلانه
"
109	"- انت ممكن تتجوز عليا يا عاصم. ولا ممكن تحب وحده عليا وتسيبنى؟
"
110	"جاوب عليها بحزن
"
111	"- لا طبعاً. انتى ليه بتجولى كده؟
"
112	"نزلت دمعتها من غير ماتدرى وهي بتسأل
"
113	"- نورا كانت بتعمل ايه عندك في الوكاله يا عاصم؟
"
114	"اتنهد بعمق وبعدين قال
"
115	"- نورا، انا كنت عارف من الاول انك هاتجيبى سيرتها.
"
116	"سكت شويه وبعدين اتكلم بصراحه.
"
117	"- اسمعى يا بدور. انا مش هاجول واعيد في سيرة البنت. بس اللى انا اجدر اتكلم عليه هو نفسى. وانا بجولك اها، انتى مافيش حد ياخد مكانك. ولا نورا ولا الف غيرها.
"
118	"اتكلمت هي والدموع نازله بغزاره
"
119	"- بس انا خايفه يا عاصم لا تاخدك منى وانا ماجدرش اعيش من غيرك؟
"
120	"قام من مكانه وقعد جمبها. ضمها في حضنه وهو بيطبطب عليها ويكلمها بحنيه
"
121	"- هو انا كيس جوافه يا بدور عشان تيجى اى واحده تشيلنى؟
"
122	"ضحكت مغ بكائها فتابع هو.
"
123	"- ياخايبه. هو انا بعد ما لجيتك اضيعك تانى برضو.
"
124	"خرجت من حضنه تقول
"
125	"- بس هي عينها منك!
"
126	"رد عليها
"
127	"- يا بدور دى بت طايشه وربنا يهديها. وعالعموم ياستى هما كام يوم وتمشى. هما مش ميعادهم اخر السبوع؟
"
128	"رفعت وشها لفوق برجاء
"
129	"- يارب. امتى اخر السبوع دا ياجى
"
130	"وعند معتصم اللى كان ماسك التلج وببمشى بيه عالمناطق المكدومه ومتورمه في وشه و جبيصى بيربط دماغه بالشاش الطبى.
"
131	"- يخرب بيت سنينه دا خرشمك خالص. هو لحج امتى يتمكن فيك؟ انا اللى اعرفه ان الناس اتلمت عليكم وفكتكم عن بعص بسرعه!
"
132	"معتصم بوجع
"
133	"- ااه. هو حد كان جادر عليه. دا لولا الناس اتكاترت عليه لكان هايخلص عليا. انا عارف جايب الصحه دى منين؟
"
134	"جبيصى وهو بيشد اكتر عالرباط
"
135	"- هو من الاول شديد ومعروف عنه الشده.
"
136	"- ااااه. ما تخف يدك ياجبيصى الزفت
"
137	"- خلاص بابيه احنا خلصنا اها.
"
138	"قالها جبيصى وهو بيلتفت وبعدها نظر ل معتصم بتفحص. الامر اللى استفز معتصم
"
139	"- بتبصلى كده ليه يازفت انت؟
"
140	"مط شفايفه باستياء
"
141	"- اصل افتكرت زيارتك لست انتصار. هاتجول ايه عليك لما تشوفك كده؟
"
142	"عقد حواجبه يفتكر
"
143	"بس امى زيارتها بعد بكره. يعنى ان شاء الله وشى يكون رجع لطبيعته.
"
144	"جبيصى بسخربه
"
145	"- بجى الشوارع اللى في وشك دى هاتروج على يومين؟
"
146	"- شوارع في عينك باجببصى ال، غور من وشى.
"
147	"دلوك بدل ما افتح راسك بالجزازه اللى في يدى دى غور
"
148	"قالها معتصم بجديه خلت جبيصى يخرج جرى
"
149	"وداخل المدرج وبعد ماخلصت المحاضره. اصرت نهال على نوها انها ماتخرجش وتسمع منها كلام ضرورى
"
150	"وبعد ما حكيت وخلصت كلام
"
151	"- ها ايه رايك؟
"
152	"نوها بتوتر
"
153	"- رأيي في ايه؟
"
154	"نهال بعدم صبر
"
155	"- يانهار اسود. انتى مجنونه يابت انتى؟ انا بجالى ساعه باشرحلك. كل ده مافهمتيش!
"
156	"توترها زاد اكتر مع خجلها.
"
157	"- يا نهال ما انا بصراحه مش فاهمه. ازاى يعنى عايز يعرف رأيه فيا. هو عايز ايه بالظبط؟
"
158	"- عايز يتجوزك
"
159	"نوها بدهشه
"
160	"- يتجوزنى كيف؟ وانا لسه طالبه وهو كمان طالب. تيجى كيف دى؟
"
161	"- يا حبيبتى انا فاهمه وهو كمان فاهم. هو بس عايز يعرف لو انتى موافجه يكلم اهلك. وتتخطبوا والجواز بجى بعدين!
"
162	"فتحت بقها باستغراب
"
163	"- يعنى هايستنان اما اخلص؟!
"
164	"نهال بتعب.
"
165	"- شوفى يا نوها انا مجرد وسيط وادينى بلغتك. لو انتى رافضه الموضوع من اساسه. جولى وانتى حره في رأيك. لكن بجى لو انتى موافجه عالموضوع كمبدأ ممكن بعد كده تتفاهموا في التفاصيل. دا لو انتى موافجه على رائف! ها انتى موافجه عليه؟
"
166	"سكتت شويه وعينها بتروح شمال ويمين وبعدها قالت
"
167	"- بصراحه مش عارفه؟
"
168	"نهال بابتسامه جميله
"
169	"- خدى وجتك وفكرى ولما توصلى لقرار ردى عليا!
"
170	"بعد يومين.
"
171	"خرجت بعنجهيتها المعهوده تقابل ابنها اللى كان مستنيها في ميعاد الزياره وفي المكان المخصص في السجن. اول اما شافها جرى عليها يحضنها وكأنه عيل صغير وهي كمان حضنته بشوق ولهفة ام اتحرمت من رؤية ابنها من شهور.
"
172	"- وحشتنى ياحبيبى وحشتنى يانور عينى.
"
173	"- بجالى شهور محروم منك ياما. شهور عدوا عليا كانهم سنين.
"
174	"قالها معتصم بعياط في حضن والدته
"
175	"انتصار بغل.
"
176	"- منهم لله ياولدى اللى كانوا السبب في سجنى وبعدى عنك. خلاص بجى اصحى انت كده. الناس بتبص علينا.
"
177	"قالت الاخيره لما شافت نظرات الدهشه في عيون الناس. فخرج هو من حضنها يمسح الدموع من عنيه اللى كانت لسه فيها اثر للكدمات
"
178	"شهقت مفزوعه
"
179	"- اى ياواد اللى خربطلك وشك كده؟
"
180	"انتبه لوالدته مفزوع من اكتشافها للكدمات رغم كل محاولاته البائسه لاخفائها.
"
181	"- مافيش حاجه ياما. دى وجعة سلم عادى يعنى؟
"
182	"ضيقت عينها بريبه.
"
183	"- على مين ياواض الكلام ده! دا انا انتصار اللى تعرفها وهي طايره. اخلص جولى اللى حصل!
"
184	"- ياما بجولك مافيش حاجه...
"
185	"انتصار بشده
"
186	"- حكى كل حاجه يا معتصم. انتى عارفنى.
"
187	"نفخ بضيق وبعدها سرد لوالدته كل اللى حصل.
"
188	"وبعد ما انتهى نظر لوالدته اللى كانت مضيقه عيونها بتفكير.
"
189	"- انتى ساكته ليه ياما؟ ماتتكلمى.
"
190	"سكتت شوية تانى بعدين قالت
"
191	"- هي البت عجبتك ياواض؟!
"
192	"معتصم بدهشه
"
193	"- دا وجت الكلام دا ياما؟
"
194	"اتكلمت باصرار.
"
195	"- ياواض اخلص رد عليا وماتتعبش جلبى؟
"
196	"اتنهد بتعب
"
197	"- حلوه ياما وحلوه جوى كمان. استريحتى بجى!
"
198	"ابتسمت بمكر
"
199	"- يعنى البت عجباك. كويس خالص؟
"
200	"ابتسم ابنها بسخريه
"
201	"- ياما انتى دماعك راحت فين؟ هو انتى فاكره ياسين هايرضى يجوزهالى. دا مش بعيد يفرغ فيا بندجيته!
"
202	"رددت بغيظ
"
203	"- ياسين!، اسمع ياواض انا عايزاك تعرفلى عنوان نجلاء وجوزها في الاسكندريه ضرورى.
"
204	"معتصم بدهشه
"
205	"- انتى عايزه العنوان في ايه ياما.
"
206	"رجعت للخلف تريح ضهرها بابتسامه واسعه
"
207	"- هاجولك انا عايزه عنوانهم في ايه!
"
1	"وماباتش ليه مش واض عمى ومش غريب عليا، وانا اختى تعبانة وعايزه المراعية ولا انت ايه رأيك ياعاصم؟
"
2	"سألته بخبث لجمته مذهول، اتحمحم عشان يجلى ريقه وهو بيحاول يلاقي جملة مفيدة يرد بيها فخرج صوته بصعوبة: - طبعا البيت بيتك يا نهال يابت عمى، ووالأوضة كمان. زى ماجولتى انك مش غريبة و.
"
3	"قاطعه مدحت بحزم: - لأ طبعاً يا عاصم. ايه اللى انت بتجوله ده؟ حتى لو كنت واض عمها و مش غريب عليها. لو عايزه تطمن على بدور مش لازم يعنى البيات هنا. لا وكمان في اؤضة نومكم!
"
4	"عاصم ملامحه اتغيرت للأحسن بعد سماع كلمتين مدحت المتعصب وبدأ يشعر بالراحه. لكن بدور ما ياسابتوش يفرح كتير: - خبر ايه ياواض عمى؟ بتجولك اختها تعبانة وعايزة تراعيها. فيها أيه بجى لما تبات معايا. وعاصم نفسه مش معترض!
"
5	"عاصم وشه اتقلب تانى وهو فقد الحيلة قدام رجاء بدور اللى لجم مدحت وجعله يضغط على شفته بغيظ وهي بينظر ل نهال بتوعد وهي راسمة على وشها البراءه بإتقان.
"
6	"بدور بزهق: - ايه ياعم الدكتور؟ انت هاتفضل ساكت كده كتير؟ ما تريحني بجى ووافق على بيات نهال معايا.
"
7	"رجع مدحت بنظره ل عاصم الى واقف جمبه بقلة حيلة. فانتقل ل نهال يسألها وهو بيجز على اسنانه: - وانتى بجى هاتعرفى تراعيها زين يامحروسة؟ ولا هاتسيبيها وتنامي كاعوايدك؟
"
8	"فتحت بقها بابتسامة شقية: - عوايدى!، الله يسامحك يا مدحت. عالعموم انا هاخد بالى من صحتها وامى من بكره الصبح هاتيجى تعملها كل شغل البيت. يعنى مش هانخليها محتاجة لحاجة.
"
9	"شهقت بدور بفرحة: - والنبى صح يا نهال. انتى بتتكلمى جد؟
"
10	"نهال بضحكة وهي بتحضنها: - صح ياجلب نهال شوفتى بجى انتى غاليه علينا ازاى؟
"
11	"خبط عاصم بخفة على دراع مدحت يكلمه بيأس: - تعالى ياواض عمى نجعد شوية في الصالة عشان تريح رجلك بدال ما انت واجف كده.
"
12	"مدحت وعينه بطق شرار ناحية نهال: - انا هاروح اسلم على ابويا وامى الاول وبعدين هارجع هنا تانى. ماهو انا كمان هبات هنا ولا ايه رايك ياعاصم؟
"
13	"ابتسم عاصم بابتسامة ساخرة على حالته: - تأنس وتشرف ياواض عمى. البيت بيتك طبعاً!
"
14	"سامح وهو جالس في البلكونة وبيشرب شيشه باستمتاع رن الفون بتاعه برقم وائل ابنه فتح عليه: - الوو، ايوه ياحيلتها توك ما افتكرت ترن على ابوك؟
"
15	"وائل وهو بيغمض عيونه وبيتنفس بعمق من أسلوبه والده: - في ايه بس ياولدى؟ على فكرة بقى انا دى المرة الرابعة ارن عليك فيها وانت مكنتش بترد.
"
16	"رد سامح بتهكم: - اربع مرات وبتقولها في وشى. بقى ابوك يطرد من بيت جدك وانت اخرك ترن عليه اربع مرات بس. طب حتى اسأل على امك واختك يابارد.
"
17	"رد على والده بغضب مكتوم: - انا رنيت على نورا واطمنت عليها وكلمت والدتى كمان. دول بيقولوا انك سكنتهم في شقة جديدة في المحافظة. بتاعة مين دى؟
"
18	"كركر في الشيشه الاول قبل ما يخرج الدخان بكثافة: - وانت مالك ياض؟ انت بس لم هدومك وتعالى على العنوان اللى هاقولك عليه؟
"
19	"ومع سماع صوت جرس الشقة نده على بنته: - افتحى الباب يا نورا. شوفى مين؟
"
20	"نورا كانت بتلعب في فونها وعملت نفسها ما سمعتش. لكن مع صرخة والدتها اللى كانت بتشطب في المطبخ: - افتحى الباب يازفته انتى واسمعى الكلام.
"
21	"نفخت بتذمر وهو بتقوم من مكانها وتبرطم بصوت واطى: - اوووف ودا مين دا اللى ماعندوش دم وجايلنا في الساعادى. هو احنا نعرف حد اساساً هنا؟!
"
22	"وعند الباب اول اما فتحته وقفت متسمرة لما لقته واقف قدامها وبيبتسم لها؟
"
23	"- ازيك يا نورا عاملة ايه؟
"
24	"- نورا!
"
25	"قالتها بتعجب فتابع هو: - انت هاتسبينى كده واجف عالباب مش هاتجوليلى اتفضل؟
"
26	"فتحت بقها تنوى الرد ولكن صوت والدها سبق: - مين الى عالباب يا نورا.
"
27	"رد عليه التانى بصوت عالى عشان يسمعه: - انا معتصم ياعم سامح. خطيب نورا!
"
28	"نورا بتروح وتيجى في غرفة نومها بعصبية قدام والدتها اللى قاعدة على حرف السرير وهي بنتظر لها بسأم.
"
29	"- خطيب نورا!، يانهار اسود دا بيقولها بقلب مليان!
"
30	"هو في ايه ياماما؟ انا ادبست في الهباب الى بره ده ولا ايه؟ ماتردى ياماما ساكتة ليه؟
"
31	"نجلاء بزهق: - ارد اقول ايه يابنت انتى؟ هو انا ليا راي معاكى انتى وابوكى. ما انا ياما اعترضت وانتى كنت ساكتة وراضية. ايه اللى حصل بقى وخلاكى تغيرى موقفك؟
"
32	"نزلت عالسرير بتعب قدام والدتها: - والله ماكنت موافقة انا بس كنت بفكر وباخد وقتى. مش اكتر من كدة.
"
33	"نهضت نجلاء عن السرير وهي بتشدد على كلامها: - تاخدى وقتك! بقولك ايه انا قايمة اشوف الضيف اللى بره ده واقدلمه حاجة يشربها بدال ما والدك يعملى مشكلة و انا مش ناقصة. وانتى يااختى البسى حاجة عدلة تخرجى بيها تقابليه.
"
34	"وقبل ما تفتح الباب ندهت عليها نورا: -انتى هاتمشى وتسيبنى كده وكمان عايزه تضايفيه.
"
35	"اتنهدت نجلاء بصوت وعالى وهي ايدها على مقبض الباب وبنتظر لها بسأم: - نورا، انا مرارتى مفقوعة منك ومن ابوكى. فسبينى الله يرضى عنك انا مش ناقصة اسمعلى موشح. وانتى كمان اخرجى وقابليه زى ماقالك ابوكى. ولا انتى نسيتى ان كل اللى حصل ده معانا بسببك انتى!
"
36	"صباح اللى كانت منتظرة بفارع الصبر انتهاء مكالمة وائل مع والده: - ها عرفت العنوان من ابوك ياولدى؟
"
37	"دقق النظر لجدته بابتسامة واسعة: - ايه يا حبيبة قلبى انتى لسة برضوا قلقانه اشحال ان ماكنت سمعتك صوت ماما وصوت نورا.
"
38	"صباح بتصميم: - برضك يا وائل انا لازم اعرف العلوان واشوف سكنهم في حتة عدلة ولا حتة شينه. المحافظة كبيرة مش زى بلدنا هنا كلنا عارفين بعض.
"
39	"باس على رأسها وابتسامته ازدادت: - والله انتى طيبة اوى ياستى. يعنى المحافظة هنا هاتبقى اكبر من اسكندرية! عالعموم واضح كده من العنوان اللى قالهمولى انه سكنهم في حتة راقيه. مع انى مش عارف ازاى؟
"
40	"- ايه هو اللى مش عارفه ياعريس؟
"
41	"قالها ياسين بابتسامه وهو داخل عليهم. وائل بلم لجده و صباح هي اللى سألت مستغربة: - عريس مين يابوى؟
"
42	"ياسين وهو بيهز بدماغه ل وائل بمناغشة: - اجولها مين العريس؟
"
43	"عيونه برقت وبقه كان بيفتح ببلاهه: - اوعى تقولى ان اللى في بالى حصل؟
"
44	"ياسين بضحكة عالية: - حصل ياحبيب جدك. والبت وافقت عليك ياأحلى عريس.
"
45	"- ياحبيبى ياجدى.
"
46	"قالها وهو بيترمى عالكنبة يحضن في جده ويبوس على راسه. وياسين ضحكته ازدادت اضعاف.
"
47	"زعقت صباح في الاتنين: - هو في ايه ماتفهمونى. بت مين اللى وافقت على وائل وانا سته ام امه معرفاش.
"
48	"وائل بحماس: - انا فرحان قوى ياستى عشان هدير وافقت عليا ورفضت قريبها. حلو قوى الاحساس ده.
"
49	"- اه ياخويا وانا ستك معرفش!
"
50	"قالتها بعتب فرد عليها ياسين بصوت عالى: - ماخلاص ياصباح. احنا كنا مدارين عشان ابوه مايعرفش ويوقف الحال
"
51	"صباح بخوف: - طب وبعد ماخدتوا الموافقه. ماهو اكيد برضك هايوقف الحال ومش هايرضى يروح معاكم يخطبها!
"
52	"ياسين بقوة وهو عيونه على وائل: - احنا هانعمل بالاصول. ونفاتحه في الموضوع ولو رضى يبقى خير وبركة. لكن لو مرضيش يبجى ليها صرفة ان شاء الله.
"
53	"كانت قاعدة ماسكة نفسها بالعافية بعد ما لبست وخرجت مضطرة عشان تقابله. وهي بتوعد نفسها بالحديث بشجاعة مع والدها بعد ما يخرج عشان تفض الموضوع ده من اوله. والدها كان بيضحك ويهزر معاه ولا اكنهم عشرة سنين. وهي كل ماتيجى عينيها في عينُه تنظرله بتحدى بدون خجل. واكنها بتوصلوا رسالة والمطلوب منه يفهما لوحده. لكنه كان بيضحك دايماً.
"
54	"- نورتنا يا معتصم يابن الاصول؟
"
55	"- الله يخليك ياعم سامح دا نورك انت والأسرة الكريمة. على الله بس تكونوا مرتاحين في الشقة؟
"
56	"رفعت نظرها لوالدها مخضوضة لقيتوا بيأكد المعلومة بردُه: - طبعاً لازم تعجبنا. دى حتى فاخمة ومريحه وهواها بحرى.
"
57	"نظر لها بطرف عينه وهو بيكلم والدها: - اى حاجة ياعم سامح تعوزها انت او الاسرة الكريمة اطلبها من الواد مختار البواب وهو يجيبهالك هوا. لو جصر معاكم جولى وانا اتصرف معاه.
"
58	"اتدخلت هي في الكلام: - متشكرين ياسيدى على كرمك. بس احنا كلها يومين تلاتة ونمشى. يعنى مافيش داعى لتعبك.
"
59	"ضيق عيونه يسأل والدها: - يومين تلاته ازاى يعنى والخطوبة ياعم سامح؟
"
60	"سامح بلهفة: - ماتخدتش على كلامها اصلها لسه ماتعرفش. ان الخطوبة بعد يومين.
"
61	"فتحت بقها تعترض لكن والدها سابقها: - قومى يا نورا شوفى امك خلصت العشا ولا لسة.
"
62	"- عشا!
"
63	"قالتها بتعجب فزغرلها بعيونه بتحزير: - ايوه عشا. ياللا بسرعة احنا جعانين. ياللا يابت قومى. قومى ياللا.
"
64	"لفت قدام المراية وهي لابسة بيجامة اختها وهي بتضحك: - ايه ده يا بدور؟ انا حاسة نفسى بعوم في البيجامة.
"
65	"بدور وهي قاعة عالسرير مسنودة بظهرها عالمخدة: - هي واسعة شوية فيكى.
"
66	"لفت لها تشاور على نفسها: - شوية بس! انتى مش واخدة بالك ولا ايه؟ دا عاملة زى البحر انتى بتلبسيها ازاى دى؟ دا باينك تختنى يابت وانا مش واخدة بالى.
"
67	"ردت عليها بوش مقلوب: - ماتقوليش تخنت يا نهال و انا اساساً البيجامة دى ما بلبسهاش!
"
68	"كتمت ضحكتها وهي بتقرب تقعد جمبها: - انتى زعلتي يا بدور؟ دا انا بهزر معاكى يامجنونة!
"
69	"ردت بعصبية: - برضك ماتقوليش تخينة. عشان الكلمة دى كان بيجولهالى عاصم لما يحب يستفزني ويعصبنى.
"
70	"نهال بجدية: - كان بيهزر معاكى يا بدور. ماهو اللى يحبك يناغشك.
"
71	"مالت برقبتها ترد عليها بشك: - بيحبنى! عشان كده ساب واحدة زى نورا تلف عليه؟
"
72	"اتنهدت بصوت عالى وهي بتدخل تحت الغطا معاها: - شوفى يا بدور بصراحة حكاية نورا دى انا مش عارفة ايه ظروفها. بس اللى انا متأكده منه بجد هو حب عاصم ولهفته عليكى.
"
73	"ردت بمرارة: - بس انا متأكدة من حاجة واحدة. هي انهم كسروا فرحتى في اهم لحظة في حياتى. ساعة ماعرفت انى حامل.
"
74	"قالت الاخيره بعيون بتلمع بالدموع. اخدتها نهال في حضنها وهي بتخفف عنها: - طب خلاص متزعليش وماتخديش في نفسك. هو اساساً عرف غلطه وبيتعاقب. دا كفاية انه نايم مع مدحت دلوك عالارض في الصالة.
"
75	"خرجت من حضنها بدور بابتسامة وتسلية: - يانهار ابيض ناموا عالارض. طيب واؤضة الاطفال راحت فين يابنتى؟
"
76	"ضحكت نهال بشقاوة: - انتى عايزاهم يناموا على سراير الاطفال الصغيرة دى ازاى بس يا بدور؟ دول عاملين زى الوحوش ياماما.
"
77	"بدور وضحكتها رجعت تانى: - يالهوى عليا. بجى خليتى الدكتور المحترم ينام عالارض يامفترية!
"
78	"هزت بكتفها بدلع: - وانا مالى؟ هو انا جولتلوا يسيب سريره في بيت ابوه ويجى هنا ينام في الصالة!
"
79	"بدور بابتسامة وغمزة: - بيحبك ياعم ومش عايز يبعد عنك.
"
80	"نهال وهي بتمط بشفايفها: - ايوه يااختى بيحبنى، ودينى ليطلعهم على عينى انا عارفاه!
"
81	"وبرا غرفة النوم وبالصالة بالتحديد. كانوا قاعدين عالارض مسنودين بضهرهم على كنبة كبيرة للصالون.
"
82	"عاصم لمدحت: - بس ياسيدى هو دا كل اللى حصل!
"
83	"مدحت وهو بيمسح في نظارته: - شوف ياسيدى. انا متأكد انك بتحب بدور وبتموت فيها كمان. بس عيبك كان مع البنت انك سكت. و ادتها فرصة عشان تتمادى.
"
84	"عاصم بصدق: - والله يا مدحت انا عمرى مافكرت فيها ولا فكرت في غيرها. وياما صديتها بالكلام الواعر. لكن حظى الزفت بجى.
"
85	"كمل مدحت على كلامه: - حظك الزفت انك من غير ماتجصد جرحت بدور وكسرت فرحتها في اهم لحظة في حياتها وهي رايحة تفرحك.
"
86	"عاصم بقلة حيلة: - اعمل ايه بجى عشان ترضى عنى تانى؟ بعد الشرخ الكبير اللى حصل في علاقتى معاها.
"
87	"قام مدحت من جمبه وهو بيكلمه: - اصبر عليها يا عاصم وحاول كتير. لحد ماتنسى.
"
88	"عاصم بنظرة ذات مغزى: - ما انا بحاول بس اعمل ايه بجى وانا مش لاقى فرصة حتى عشان اتلم عليها.
"
89	"ابتسم مدحت وهو بينام على فرشته ويشد الغطا عليه: - فاهمك يا عاصم وفاهم تلميحك.
"
90	"عاصم وهو بينكر: - لا واض عمى. انا مجصدتش اللى في بالك. دا انت تأنس وتشرف. دا انت نورتنى يادكتور والله.
"
91	"ابتسامته ازدادت اكتر: - ياض بطل كدب ياض انت بتكلم عيل صغير. ثم ان البت عيانة وعايزه مراعية ولا انت نسيت؟
"
92	"عاصم وهو بيمط شفايفه: - انسى ازاى بس. في حد ينسى حاجة زى دى؟
"
93	"مدحت بصوت واطى مع نفسه: - حاضر يا نهال حاضر. ان ماربيتك مابجاش انا!
"
94	"ماصدقت انه أخيراً يخرج من عندهم بعد ما اتعشى وسهر مع والدها ولا اكنه صاحب بيت. قعدت تنتظر والدها في الصالة بعد ماخرج يوصلوا. واول اما لاقته وقفت متحفزة: دخل هو مبسوط: - انتى لسة صاحية ياعيون ابوكى. وامك طبعاً ماصدقت تنام ماانا عارفها!
"
95	"قالها وهو متجه على غرفة نومه وقفته هى: - استنى ياوالدى انا عايزاك في كلمة ضرورى.
"
96	"رجع لها تانى يسألها: - كلمة ايه يا نورا؟ يكونش عايزه تسالى على ميعاد الخطوبة الى عرفتيه فجأة. معلش يابنتى مجتش فرصة اقولك عليها لما اتخانقت مع اهل امك بس ليكى عليا اخليهم يتحصروا لما يسمعوا بيها. دا انا هاعملهالك في احلى قاعه فيكى يامحافظه وهاجبيلك...
"
97	"- ياولدى انا مش عايزه خطوبة من الاساس.
"
98	"قالتها بمقاطعة وقفت الكلام على لسانه للحظات وبعدها خرج سؤاله ببساطة: - نعم يااختى كنتى بتقولى ايه؟ سمعينى تانى!
"
1	"انت صحيح يابت انتى؟ بلغتى معتصم بعدم رغبتك في الجواز وانك عايزه تفركشى الخطوبة
"
2	"- ها!، انت بتقول ايه يابابا؟
"
3	"طلعت منها تلاقئي من غير تفكير. بعد ماسحبها على غفلة من دراعها يوقفها قصاده عشان تواجهه. بعد ما كانت بتضحك وتهزر مع شقيقها ووالدتها في الشرفة ومش مدية خوانة!
"
4	"قرب وشه منها وعيونه بتطلق شرار. تنفسه دخان خارج من حريقة داخل صدره. بملامح مخيفة وكأن شيطان لبسه. وهو بيكرر سؤاله تانى بفحيح امام وجهها: - بلاش استعباط وجاوبى على سؤالى: - انتى صحيح يابت بلغتى معتصم بانك عايزة تفركشى الخطوبة؟
"
5	"خرج صوتها بلجلجة: - لا والله يابابا. دا هو اللى اتعصب عليا الصبح النهارده وانا بكلمه. وقالى انه على استعداد يفركش الخطوبة.
"
6	"صرخ في وشها لدرجة انه خرج رذاذ من بقه: - وقالك كده ليه ان شاء الله؟ عملتى معاه ايه عشان توصليه لكده؟
"
7	"قبل ما ترد المرة دى اتفاجأت بايد اخوها وهي بتشدها ترجعها واليد التانيه على كف والدها اللى طابقة على دراع نورا وهو بيكلمه بمحايلة: - براحة بس ياوالدى سيب دراعها. خلينا نسمع منها وبعدين نفهم اللى حاصل.
"
8	"نزع والدها كفه عن دراعها بصعوبة وهو بيرجع شوية للخلف وبصوت متهكم: - ادينى سيبتها يا خويا. خليها بقى تتكلم عشان نسمع ونفهم زى ما بتقول!
"
9	"اتدخلت نجلاء وهي حاطة أيدها على قلبها من الخضة بعد ما فاجأهم جوزها بفعله مع بنتها: - اتكلمى يا نورا يابنتى وقوليلنا بالظبط اللى حصل. عشان نعرف مين الى غلطان فيكم؟
"
10	"ردت نورا وهي بتخاطب والدها: - انا اتصلت بيه الصبح النهاردة وانا متعصبة. بعد ماقولتلى انت بنفسك. انكم قدمتوا ميعاد الفرح للخميس اللى جاى. انا كان غرضى بس اسأله. لكن هو زعق فيا وقالى لو مش عايزة الجوازة خالص نفضها.
"
11	"بحركة معبرة بجسمه: - شوفت ياخويا وسمعت بنفسك. بتقولك اتصلت عليه وانا متعصبة. طبعاً ياست نجلاء انتى عارفة كويس. بنتك المحروسة وهي متعصبة بتبقى شكلها ازاى ولسانها بيزلف بأيه؟
"
12	"قال الاخيرة بصوت عالى وهو بيبحلق ل نورا بتهديد.
"
13	"رد عليه وائل بانفعال: - طبعاً حضرتك انا عارف كويس اختى نورا وطولة لسانها. بس اللى مستغربله بجد بقى. حكاية الميعاد الجديد للفرح دى. ازاى يعنى خطوبتها كانت الاسبوع اللى فات ودلوقتى بتبغلنا بميعاد الفرح الاسبوع اللى جاى؟
"
14	"رفع طرف شفته بغيظ وهو بيواجه ابنه: - نعم ياسى وائل انت كمان جاى تعصيها علينا وتديها الحق في اللى عملته.
"
15	"رد على والده بشجاعة: - انا بقول كلمة الحق. نورا لو اتعصبت عليه يبقى من حقها. مدام الأستاذ بيقرر من نفسه وعلى كيفه. وكون ان مش عاجبه ردها. يبقى بمزاجه بقى. وكل واحد يروح لحاله.
"
16	"- انت جاى تخربها كمان يابن ال...
"
17	"قالها بصوت جهورى وهو بيتقدم على ابنه عشان يفتك بيه. رمت نجلاء نفسها عليه تحجز مابينهم وهي بتندب بصوت مقهور: - ابوس ايدك يا سامح بلاش فضايح الله لا يسيئك. كل الناس خرجت في بلكونتها والشبابيك عشان تتفرج علينا. ما احنا خلاص بقينا فرجة لكل اللى رايح واللى جاى.
"
18	"سيطر على اعصابه بأعجوبة وهو بيوجه كلامه للجميع: - بس عشان الفضايح. انا هامسك اعصابى لحد اما نخرج من البلكونة وندخل جوا. عشان اسمع من نورا الحوار كله وبالحرف. وبعدها نشوف موضوع السيد وائل اللى عايز يخربها ويقعد على تلها.
"
19	"من بعد ما وصلوا جارتهم وابنها لاقرب مستشفى قصادهم لتطعيم البنت الصغيرة. وبقى ملاحظ شرودها وسرحانها وهي بتنظر للطريق. حاسسها متغيرة بقالها فترة. رغم ضحكها وهزارها طول الوقت ودلعها اللى بقى بزيادة عن الاول. لكنه بقى دايماً حاسس ان في حاجة ناقصة ومبقاش فاهمها.
"
20	"- عندك محاضرات كتير النهاردة؟
"
21	"خرج من شروده على سؤالها. ضيق عيونه يفتكر الاول قبل ما يرد: - اه. لا هما اتنين بس وعملى كمان. يعنى هاتأخر شوية عليكى.
"
22	"كملت بسؤال تانى.
"
23	"- طيب وشفت المستشفى وميعاد العيادة؟ انت نسيتهم؟
"
24	"حرك دماغه وهو بيمط شفافيه: - لا طبعاً ودى حاجة تتنسى؟ انا هواصلك البيت. اَكل حاجة خفيفة قبل ما اروح المستشفى وبعدها هاطلع على العيادة.
"
25	"بابتسامة مش مفهومة: - وطبعاً هاتتأخر؟
"
26	"نظر لها بأسف: - مش عايزك تزعلى بس انا فعلاً النهاردة. هاتأخر عليكى.
"
27	"ابتسامتها زادت اكتر وهي بتكلمه: - لا ياحبيبى ولا يهمك انا مش زعلانة بالعكس. اهم حاجة عندى شغلك ومستقبلك.
"
28	"سألها بنبرة متشككة: - بجد انتى مش زعلانة يا نهال انى هارجعلك في نص الليل؟ غريبة يعنى؟
"
29	"ابتسامتها اتحولت لضحكة جميلة: - وايه الغريب فيها دى بس؟ انا اتعودت ياسيدى خلاص على النظام ده ومابجتش اخاف. ثم ان شقتنا امان يعنى ولا ايه؟
"
30	"رجع بنظره للطريق تانى وهو بيحاول يصدق كلامها: - دا شئ يسعدني طبعاً انك تتعمدى على نفسك وقلبك يجمد وماتخافيش.
"
31	"كمل بعدها سواقة في الطريق وهما الاتنين ساكتين. لكنها فجاته مرة تانية وهي بتسأله: - انا لو اتزنقت في اى مادة او اتأخرت فيها انت هاتساعدنى فيها طبعاً صح؟
"
32	"عقد حواجبه وهو بيجاوبها بدهشة: - طبعاً اكيد هاسعادك. دا كان وعدى ليكى من جبل ما نتجوز. بس انتى شاطرة وما جيتيش في مرة طلبتى مساعدتى؟
"
33	"رجعت تنظر في شباك العربية من تانى للطريق وهي بتتنهد بصوت واضح: - ياسيدى. انا بجولك لو احتجت؟!
"
34	"بعد ما حكت لهم نص المكالمة كلها قام سامح من مكانه وكأن لسعته عقربة: - يعنى انتى اللى قليتى ادبك في الاول وفي الاَخر ياعين امك. وكلام معتصم كان رد فعل على قلة حياكى.
"
35	"نهض وائل من مكانه هو كمان يكلمه بصوت واطى عشان يهديه. خوفاً منه لا يتقدم على اخته اللى لزقت في والدتها من الخوف ويضربها.
"
36	"- براحة ياوالدى المواضيع ما تتاخدتش كده. خلينا نتكلم براحة ونوصل لحل.
"
37	"نزل يقعد من تانى على كنبته في الصالون. فضرب بايده على رجليه بغيظ: - اتفضل ياسى وائل قولى ايه هو الحل؟
"
38	"رجع وائل لمكانه من تانى قبل مايرد على والده: - شوف ياوالدى. خناقات الخطاب دى شئ عادى ياما بتحصل وبيرجعوا يتصالحوا من تانى. المهم دلوقتى ان نورا رافضة موضوع الجواز بالسرعة. يبقى الاستاذ معتصم ينفذ لها رغبتها ويصبر شوية دا لو كان عايزها. لكن انه يهدد بفسخ الخطوبة دى يبقى تلكيكة. وبصراحة بقى لو فركش بجد هايبقى جات منه ومش منها.
"
39	"كملت نجلاء على كلام ابنها: - على فكرة بقى وائل عنده حق. الجواز مابيجيش بالطريقة دى.
"
40	"جز سامح على اسنانه بغيظ: - انتى هاتشلينى ياولية انتى وابنك؟ هو لو مش عايز البنت. يبجبلها الدهب دا كله في شبكتها وينفذ لها كل تأمر بيه. هو لو مش عايز بنتكم يسكنها هي واهلها في شقة فخمة زى دى؟
"
41	"رد وائل وهو بيحاول يمسك لسانه مع والده: - بصراحة بقى متزعلش منى ياوالدى في كلامى. النظام كله غلط. انا حاسس ان الولد ده عايز يشترينا بفلوسه. فاانا من رايي انها تثبت على رأيها وهو لو عايزها يكمل ولو مش عايزها. يبقى يادار ما دخلك شر. ياخد شبكته وفلوسه واحنا كده كده راجعين اسكندرية وهانسيبله الشقة بتاعته يشبع بيها.
"
42	"اتنقلت عيون سامح على بنته يسألها وكأنه عارف الاجابة: - وانتى ايه رأيك يا نورا؟ موافقة ترجعى الدهب دا كله بتاع شبكتك والهدوم الغالية اللى بالشئ الفلاني والمستوى اللى بقيتى عايشاه، ونرجع تانى بقى شقتنا في إسكندرية. واخدة بالك ياعين ابوكى. الشقة اللى بتنشع ميه في سطحها وشق الحيطة فيها يدخل تعبان. وترجعى لمصروفك القديم فاكراه ولا نسيتى؟
"
43	"عيون التلاتة بقت متركزة عليها. وهي مسهمة قدامهم وشاردة في رد على سؤال والدها.
"
44	"وفى المسا
"
45	"خرج من غرفته وهو لا بس ومتشيك على اَخر موضة. ينده بصوته العالى: - جبيصى. انت ياض. روحت فين ياجبيصى الزفت؟
"
46	"دخل المذكور من باب البيت على الندا: - ايوه يا معتصم بيه. انا جيت اها. اصل كنت بسقى شجر الجنينة عايزنى في ايه بجى؟
"
47	"رمى السيجارة من طرف صوابعه وهو بيسأله: - كنت عايز اَخد رأيك لبسى النهارده؟ زين ياواض؟
"
48	"جبيصى عينه راحت على السيجارة اللى في الارض ومركزش في السؤال. قام نده عليه بعصبية: - سيبك من السيجارة دلوك يا زفت الطين انت وجاوب على سؤالى: - رفع عيونه عليه مضطر: - زين جوى يابيه وعامل زى البهوات اللى باشوفهم في التلفزون كمان.
"
49	"نزل بعيونه ينظر للى لابسه من تانى وهو بيتكلم بانشكاح: - صح ياواض؟ يعنى لو دخلت اى مكان سياحى يفتكرونى بيه من النخبة ولا زبدة البلد زى ما بيقولوا!
"
50	"جبيصى فكه نزل باندهاش: - وايه دخل النخبة بالزبده. طب الزبده عارفها. لكن ايه معنى نخبة اساساً؟!
"
51	"اتمشى قدامه لناحية المراية اللى في الصالة. يظبط في ياقة القميص بتاع البدلة وهو بيضحك على اسلوبه: - ياض افهم. النخبة هما الناس البهوات والمتعلمين والزبدة هما رجال الاعمال. والاتنين واحد برضك عشان هما بس اللى بيبقوا واجهه للبلد. مش اللى زى حلاتك.
"
52	"كالعادة مال برقبته وهو بيرد بعدم رضا: - الله يسامحك يابيه.
"
53	"اللتفت من قدام المراية يرد عليه وهو بيمسك فونه والمفاتيح ويحطهم في جيوبه: - طب ماتزعلش خلاص. انا بهرج معاك وماقصدتش. المهم عايزك تراعى البيت على مارجعت من مشوارى وماتروحش على بيتك غير لما اجى. فاهم؟
"
54	"- فاهم يابيه.
"
55	"قالها وهو بينظر في اثره وهو ماشى وخارج قدامه. وبعد ما اختفى عن عيونه. نزل جبيصى يتناول السيجارة من على الارض وهو بيبرطم مع نفسه.
"
56	"- عاملى فيها بيه. وهو كسلان مايطفى السيجارة في الطفاية! لا وكمان عايز يبجالى تبع الزبدة!
"
57	"وفى البيت الكبير
"
58	"كان الاحفاد عاصم و حربى متجمعين مع جدهم في الجنينة تحت العنبة في مكانهم المخصص في جو اسرى لطيف. بيضحكوا على رائف اللى كان لازق ل ياسين يحايل فيه بغلاسة: - والنبى ياجد حن عليك لتكلمه خليه يروح معايا بكره. شالله يارب تروح الحج مرة تانى ياشيخ.
"
59	"ضربه ياسين بكف ايده على راسه من الخلف: - يابن الفرطوس. عايز ابوك يروح للناس ويجولهم ايه بس؟ بكلامك البارد ده.
"
60	"شد ياقة قميصه يدرى قفاه لاتطوله كف ياسين وهو بيتكلم بحماس زود الضحك عند الاتنين الباقين.
"
61	"- يجولهم احجزوا بتكم لولدى المهندس رائف على سن رمح. هما يطوله.
"
62	"- وما يطلوش ليه؟ يابن ال، فاكر نفسك مين ياض؟ دى بتهم هاتبجى دكتورة يافاشل.
"
63	"قالها وهو بيناولوا كف تانية على خلف دماغه. جعلته يصرخ ويستغيث: - يابوووى، ماتيجى تحوش عنى يا حربى. انت او المحروس تانى. جفاية قرب ينور في الضلمة.
"
64	"حربى وهو واقع من الضحك: - انا ماليش دعوة ياعم. جدك النهاردة سخنان عالضرب وانا راجل صحتى على كدى.
"
65	"عاصم كمان وهو بيتكلم بصعوبة من بين ضحكه: - مش عايز تتجوز اتحمل هههههه.
"
66	"ياسين بعصبية محببة وهو بيضربه من تانى: - اصلك بارد وماعندكش دم ولانظر. مش لما تتخرج الاول وتستلم وظيفة يبجالك عين تتكلم.
"
67	"- مساء الخير.
"
68	"رفع الأربعة عيونهم للى هل عليهم وهما بيردوا عليه التحية. قعد قصادهم بجمود لفت نظرهم كلهم ووقف ضحكهم
"
69	"- خبر ايه يا وائل؟ مالك ياولدى شكلك متغير كده ليه؟ اوعى يكون حد في خواتك ولا امك ولا ابوك جراله حاجة؟
"
70	"كتف درعاته يرد بغضب مكتوم: - اطمن ياجدى. مافيش حد فيهم جراله حاجة. انا اللى بس اتخانقت مع والدى النهاردة وفي الاَخر خرجت خسران برضوا.
"
71	"اتدخل عاصم يسأله بقلق: - هو ايه اللى حصل بالظبط هناك؟ وخلاك مضايج ومقهور بالشكل ده؟
"
72	"- اللى حصل يا عاصم ان الاستاذ معتصم اللى خطب اختى من اسبوع بس. قرر انه يعمل فرحه عليها الاسبوع اللى وراه. شوفت المفاجأة؟
"
73	"نزل عاصم بعيونه على الارض مرتبك من الاجابة. و ياسين هو اللى رد بتعصب: - ايه الكلام الفاضى ده؟ هي بيعة ولا شروة؟ عشان تتم بالسرعة دى؟ ولا البت نفسها كانت عزبة قبل سابق؟ يبجى انت عشان كده اتعركت مع ابوك. طب المحروسة اختك كان رايها ايه في الموضوع ده؟
"
74	"اتنهد بصوت عالى قبل مايرد: - والله ياجدى انا عملت المستحيل النهاردة في محاولاتى لاقناع والدى بالرفض. واختى بقى بعد ماكانت معارضة. رسى رأيها في الاَخر على الموافقة بس بشروط!
"
75	"وانا ايه اللى يخلينى اوافق على شروطك؟
"
76	"سألها معتصم وهو قاعد بعنجهية قصادها على طرابيزه لوحدهم في مطعم سياحى فاخر. مابيدخلوش غير علية القوم في المحافظة. ردت عليه بتعالى يماثل عنجهيته: - والله دى طلباتى وانت من حقك ترفض او تقبل. بس خليك فاكر انك لو ماوفقتش عليها. هاتكون انت اللى فسخت ساعتها الخطوبة مش انا.
"
77	"ابتسم لها بسخريه: - وطبعاً ساعتها هاتبقى الشبكة من حقك انتى؟ وماهاينفعش ترجع؟
"
78	"رفعت دقنها ترد بتحدى: - والله انا بقولك. لو انت رفضت؟ ماهو انا كمان مش فاضيه لواحد بيتلكك عشان يسيبني؟!
"
79	"ابتسامته اتحولت لمكر وهو بيرد عليها: - لا يا نورا انا مش بتلكك عشان اسيبك. ومستعد اقبل بشروطك بس لما اعرفها الاول.
"
80	"لوحت بكفها تعد بصوابعها: - اولا تشتريلى عربية؟
"
81	"هز بدماغه يرد عليها: - بسيطة نشترى عربية.
"
82	"- ثانيا تشتريلى شقة في إسكندرية عشان لما اسافر لاهلى انزل فيها.
"
83	"- برضك بسيطة نشترى شقة هناك اقله نصيف فيها. مع انى كنت فاكرك هاتطلبى الشقة هنا في المحافظة. عشان حياة الريف الى انتى مش متعودة عليها
"
84	"- لا انا عايزة اسكن في البلد.
"
85	"قالتها بسرعة أثارت ارتيابه قبل مايسالها بتحكم في اعصابه
"
86	"- حتى لو في بيت ابويا القديم؟!
"
1	"دخلت على بيت جدها بلهفة وتسرع وعيونها بتدور في البيت يمين وشمال. انتبهت على عمتها وهي قاعدة في جمب لوحدها على كنبة خشب تحت الشباك. ومنهمكة في تنقية الرز على ضوء اشعة الشمس اللى نازلة عليها من الشباك المفتوح.
"
2	"- جدي فين عمتي؟
"
3	"رفعت راسها ترد عليها صباح وهي متفاجئة: - وه يانيره. مش تسلمي الاول يابت خضتيني.
"
4	"قالت بتوتر: - معلش ياعمتي مش وجت سلام دلوك. انا كنت بسألك على جدي دليني والنبي عليه بسرعة.
"
5	"سألتها بقلق: - في ايه يابت مالك؟ شكلك مايطمنش. هو حد من أهلك جراله حاجة؟
"
6	"دبت رجلها وهي بتصرخ برجاء: - ابوس يدك ياعمتي. جوليلي فين جدي؟ مافيش وجت.
"
7	"- مافيش وجت لأيه بالظبط؟
"
8	"سألها ياسين وهو بيقفل باب غرفته اللى كان خارج منها. جريت عليه فوراً تناديه: - اللحقنا ياجدي. حربي ورائف بينهم هايتعركوا مع اولا الزمقان.
"
9	"شهقت صباح وقعت الصنية من ايدها واندلق ارز على الأرض: - ياوقعة سودة. هي حصلت لولاد الزمقان كمان؟!
"
10	"زعق ياسين على بنته بحزم قبل ما يوجه كلامه لبنت ابنه: - استني عندك ياصباح وامسكي خشمك دلوك خلينا نستفسر. كملي يانيره وفهميني.
"
11	"ردت نيرة وهي بتفرك في ايدها وصوتها خارج بارتجاف: - انا كنت جاعدة مع حربي دلوك في الجنينة لما وصله اتصال رائف واللى فهمته من كلامهم في التليفون. ان ولاد الزمقان لموا نفسيهم وراحوا لزاهر واخواته في الارض عشان يطلعوهم منها غصب. بحجة انها ارض كبيرهم.
"
12	"سكتت شويه تبلع ريقها فشجعها ياسين بثبات: - كملي يانيره ايه اللى حصل تاني؟
"
13	"- اللى حصل ياجدي. ان حربي خد المكنة قدامي ومشي يروح على الارض. رغم اني مسكت فيه وكنت هاحب على يده عشان يستنى يشورك حتى الاول. لكنه معبرنيش.
"
14	"قالت صباح بجزع وهو بتخبط على صدرها
"
15	"- يامرك ياصباح. حن يابوي اللحق قول لاخواتي ولا حتى كبارات البلد ولموها. قبل ماتوسع مع العيال المجرمين دول. عيالنا متهورة وعيالهم واخدين على المشاكل و البهدلة في الاقسام.
"
16	"سند ياسين بكفوفه على دراع الكرسي اللى جمبه. يحاول يتماسك قدام الأمر الجلل. فخرج صوته بالعافيه: - اجري يابت. خلي ابوكي ياجيني بسرعة وانتى ياصباح. تعالي طلعي التلفون من السيالة واتصلي بأى نمرة تعرفيها لخواتك ولا عيالهم الرجالة عشان يجوا هما كمان. وقبل دول كلهم اطلبيلى نمرة شيخ البلد بسرعة.
"
17	"فتحت باب شقتها لقته قدامها بجسده الصغير وابتسامة شقية بعرض وجهه وهو بيناغشها كالعادة: - مساء الخيي ياطنت نهال.
"
18	"- مساء الفل ياروح طنت
"
19	"قالتها وهي بتنزل بركبتها تضمه لحضنها وترفعه عن الارض. دخلت بيه وقفلت باب الشقة فوراً. ممتنة لظهوره في اللحظة دي بالذات. يخرجها من حالة الحزن اللى عاصره على قلبها.
"
20	"لمس بكفه الرقيقة على خدها يسألها ببرائة: - مالك ياطنت؟ هو انتي بتعيطي؟
"
21	"دموعها نزلت من تاني وهي بتنفي: - لا ياحبيبي دى بس عيني اتطرفت.
"
22	"- عنيكي الاتنين اتطرفوا مع بعض.
"
23	"قامت بتقبيله على خدوده الاتنين وهي مبتسمة من ذكائه الفطري فقالت بصدق: - انا بحبك قوي يارأفت
"
24	"باسها بخفة هو كمان على خدها قبل ما يردد خلفها بحماس: - وانا بحبك قوي قوي ياطنت نهال.
"
25	"شددت من حضنه وهي بتتمنى بداخلها ربنا يرزقها بملاك زيه: - ياعيون طنت. وروح طنت. ياحبيبي يارافت.
"
26	"بسرعة البرق وصل حربي ومعاه رائف ابن عمه لأرض زاهر اللى كان واقف ومعاه خواته وقرايبه القليلين في مواجهة مجموعة كبيرة واقفين بتحفز. والنقاش مابينهم باصوات عالية.
"
27	"بمجرد ماوقف مكنته وقبل حتى ماينزل من عليها. هو وابن عمه رائف. اللى كان مايقلش عنه عدائية نحوهم. اللتفت لفردين منهم كانوا واقفين عن قرب: - بتعملوا ايه عندكم ياض انت وهو؟
"
28	"قالها واتقدم لداخل الارض من غير مايستني اجابة. نده واحد منهم بصوت عالي: - شوف مين اللى جاي عنديكم يااسماعيل؟
"
29	"اللتفت الرؤوس للخلف تنظر عليهم فهتف واحد من المجموعة ويدعى فتحي: - وه. دا حربي باشا وصل ومعاه واد عمه كمان. ياأهلاً بالحبايب.
"
30	"اتقدم نحوهم يقول بتهكم: - مين اللي يرحب بمين ياض؟ اصحاب الارض والا الاغراب عنيها.
"
31	"ابتسم فرد مابينهم يدعى اسماعيل بسخرية ودا اللى كان في المقدمة: - دا انت جاي حامي كمان ياحربي. واحنا بصراحة اترعبنا من دخلتك علينا انت وواد عمك ولا ايه يارجالة؟
"
32	"ضحكوا المجموعة اللى خلفه باستظراف. فردد خلفهم رائف بتريقة: - هه هه خفيف جوي يااسماعيل. طب مدام انت ظريف كده. ماتلم مجموعة الفرفشة اللى وراك دول واطرجوا ياللا وهونا. عشان احنا معندناش مرارة.
"
33	"اللى كانوا بيضحكوا فجأة وقفوا ضحك والغضب ارتسم بوضوح على ملامحهم. فرد المدعو اسماعيل: - بلاش تدخل في اللي ملكش فيه يارائف. وعقل واد عمك كمان وبلاش تدخلوا عيلكتم في حوار منهي من الاول. الارض دى ارض سراج واد عمي واَن الاوان عشان يستردها: زاهر بصوت مبحوح: - ارض مين ياظلمة؟ دا انا بقالي سنين بسعي في تمليكها عند الحكومة. لو بتاعة ولدكم كنت عديت الإجراءات اللى فاتت دى فيها ازاي بس؟
"
34	"قال المدعو فتحي بتشدق: - طب هو فينه الورق اللى انت بتقول عليه؟ طلعهولنا كده من الحكومة عشان نتأكد.
"
35	"رد عليه زاهر بقهرة: - هو انتوا خليتوا فيها ورق. ولدكم لعب لعبتوا مع واحد فاسد زيه ورفع الورق وخفاه خالص من السجلات واكنها مسح مجهودى وتعب السنين كلها بأستيكة.
"
36	"ظهر التشفي بفجر على وجههم بشكل استفز حربي فقال بانفعال: - انت مش محتاج ورق يازاهر. البلد كلها تشهد انك صاحب الارض بعرقك وتعبك فيها طول السنين اللى فاتت. واحنا معاك وفي ضهرك ومش هانسكت عن الحق: قال المدعو فتحي بتهديد: - انت كد كلامك دا ياحربي؟ البلد مش ناقصة عرايك ولانصايب. لم واد عمك وعقل صاحبك من اولها وسيبوا الارض لصاحبها. احنا ناس مابنحبش المشاكل.
"
37	"رائف بسخرية: - مااحنا عارفين ياراجل ان انتوا ناس مابتحبوش المشاكل بدليل ان دخلتكم على السجن اكتر من دخلتكم على بيوتكم. هو انتوا لولا رئيس العصابة بتاعكم ده في ضهركم. كنا شوفنا خلقكم دي نهائي بره السجن.
"
38	"رد اسماعيل بشر: - شكلك كده يارائف عايز تتعلم الادب على قلة ادبك دي. واحنا بقى ارباب سجون زي مابتقول. يعني واحد زيك مش هاياخد في يدنا غلوة.
"
39	"حربي وهو رافع نبوته: - خلى واحد فيكم بس يمس طرف ابن عمي. عشان ادفنوا هنا مطرحه في الارض.
"
40	"صرخ فتحي بصوت عالي: يبقوا انتوا اللى طلبتوها ودي اسهل حاجة عندينا.
"
41	"فى ظرف دقيقة اتلموا كلهم وعملوا نص دايرة. حوالين زاهر ولاود عمه ورائف وحربي اللى كانوا على وضع الاستعداد.
"
42	"وقبل مايحصل الاشتباك صدر صوت قوي من ناحية قريبة.
"
43	"- وقفوا انتوا وهو ياض. وفوضوا اللمة دي بسرعة.
"
44	"فى الاول عملوا نفسهم مش سامعين. ولكن لما صدح الصوت بقوة اكبر ومعاه تهديد: - وقف يافتحي انت وواد عمك اسماعيل ولموا العيال اللى وراكم. بدل ما اتصل بالشرطة حالاً تلمكم.
"
45	"ساعتها بس استداروا لناحية الصوت. وجدوا شيخ البلد ومعاه الحج ياسين ومجموعة كبيرة من افراد عيلته خلفه في مشهد دخل الخوف في قلوبهم!
"
46	"معتصم وهو واقف بينظر للشباك في غرفة مكتبه. واضع الفون على ودانه وبيسمع بتركيز للطرف التاني عالفون: - معجولة ياباشا. يعني انت اللى امرت اسماعيل وفتحي ينسحبوا؟ طب ليه؟
"
47	"- كان لازم ينسحبوا يامعتصم. دا شيخ البلد ومعاه ياسين وعيلته كلها. يعني الغباء في اللحظة دي هايضيع الدنيا.
"
48	"- معاك ياباشا وفاهمك. بس كده هما هايفتكروا انهم هزوا العيال وخوفوهم.
"
49	"سمع صوت تنفسه بخشونة قبل مايرد عليه: - يخوفوا مين بس يامعتصم؟ انت عارف فتحي واسماعيل دول بيخافوا من حد. على العموم خليهم يفتكروا زي ماهما عايزين. المعركة جاية جاية والارض هاخدها وهانفذ مشروعي غصب عن الكل. انا مافيش حاجة حاطيتها في دماغي ومانفذتهاش.
"
50	"رد معتصم بجمود: - طبعاُ ياباشا انا عارف كده زين. بس اللي مضايجني تدخل ياسين. بصراحة انا اكتر واحد عارف الراجل ده وبصراحة قلقان منه.
"
51	"- ماتقلقش يامعتصم. انت مع سراج فتوح مش اي حد يابني. يعني حط في بطنك بطيخة صيفي.
"
52	"هز بدماغه ورد بقلق بيحاول يخفيه: - طبعاً ياباشا انا مطمن. طوول ماانت معايا انا مطمن.
"
53	"بعد ماقفل معاه المكالمة اللتفت لناحية التانية وجدها واقفة وهي متشيكة بطقم خروج لفت نظره: - يامشاء الله. لابسة ومتأنتكة كده ورايحة على فين ياسنيورة؟
"
54	"قالت ببساطة: - كنت عايزة اخرج شوية من الحبسة دى واروح عند جدي ياسين وجدتي صباح.
"
55	"رد بقرف: - غوري غيري الزفت اللى لابساه ده. عشان مافيش طلوع اليومين دول نهائي.
"
56	"دبت برجلها في الارض بغيظ: - يعني ايه مافيش طلوع نهائي اليومين دول. انا عايزة اخرج عشان قرفانة من الحبسة هنا وبيت جدي قريب مني. هايحصل ايه يعني لو روحت هناك؟
"
57	"نفخ بقوة وهو بيحاول يمسك اعصابه معاها: - اطلعي من وشي دلوك يانورا. انا مش شايف جدامي. ولا انتي عايزاتي اتعصب عليكى وانا على اَخري؟
"
58	"- طب خلاص بلاش بيت جدي وتعالى علمني السواقة على عربيتي اللى قاعدة مركونة كده من غير لازمة.
"
59	"داس على اسنانه وهو بيحاول يمسك اعصابه عن ضربها وهو بيصرخ بصوت عالي: - غوري من وشي دلوك. بدل مااخليكي تطلعي عالمستشفى. واهو بالمرة تعيري جو. غوري بقولك.
"
60	"الاخيرة كانت بصرخة ارعبتها لدرجة انها جريت من قدامه من غير ماتنطق بحرف.
"
61	"في البيت الكبير.
"
62	"كانت راضية ومعاها هدية مع صباح ونيرة قاعدين على اعصابهم في انتظار اي خبر يطمنهم. فجأة لقوا ياسين داخل بهدوء وخلفه اولاده واحفاده حربي وعاصم ورائف.
"
63	"شهقت هدية تحضن في ابنها بلهفة وعياط: - كده برضوا ياحربي. عايز تتعرك مع اولاد الزمقان وتضيع نفسك. وانا اللى بَعد الايام عشان فرحك.
"
64	"شدد من حضنها وعيونه اتنقلت لنيره اللى واقفة متسمرة وهي بتبكي بارتجاف: - ما انا سليم اهو جدامكم ياجدعان لزموا ايه البكا بس؟
"
65	"كان هاين عليه ياخدها في حضنه ويهديها. لكن رائف قام بالمهمة نيابة عنه بعد ماخرج من حضن والدته راضية هي كمان.
"
66	"قالت صباح بارتياح: - حمد لله انكم جيتوا بالسلامة. دا احنا قلبنا اتخلع عليكم.
"
67	"قال محسن بضيقة: - حمد لله جدرنا نلمها يابت ابوي على اَخر لحظة. قبل ما يشتبكوا مع بعض وتبقى وجعة.
"
68	"عبد الحميد بشدة: - بس الكلام دا ماينفعش. احنا لازم نشوف حل مع الناس دي. هما عايزين ياخدوا ارض زاهر عافية واحنا ماينفعش نسكت على حج الغلبان ده. خصوصاً واحنا ولدنا ليه حق كمان في الفدان اللى زرعه عنده.
"
69	"محسن بقلة حيلة: - طب وهانعمل ايه بس ياناس؟ دا راجل مفتري ومتحامي في عزوته اللى سنداه في الباطل؟ واحنا ناس مالناش في المشاكل ولا الخناق.
"
70	"حربي بأصرار: - انا مش هاسكت عن حقي ولا هاخلي واحد فيهم يخطي برجله على ارضي.
"
71	"محسن بانفعال: - شايف يابوي الواض وقلة حياه. يعني احلف يمين دلوك على امه مايخطي الارض تاني واصل.
"
72	"صرخت هدية بانزعاج: - ومالها امه بس بالكلام ده؟ هو انا اللى كنت شجعته ولا ليا دخل اساساً بالزرعة دي.
"
73	"قال عبد الحميد بعتب: - ليه كده بس يامحسن. احنا عايزين نحل ولا نخرب البيوت كمان؟
"
74	"عاصم برزانة: - ياجماعة اكيد فيه حل. مش معقولة كده تبجى اتسدت من جميع النواحي؟
"
75	"قالت صباح لوالدها: - مالك يابوي ساكت ليه من ساعة مادخلت؟ ماترد وقولنا رايك في اللى حاصل ده؟
"
76	"خرج من تفكيره العميق على سؤاله. فوجه كلامه لعاصم: - قولي ياعاصم. هو انت فاكر اسم الظابط صاحب بلال. اللى ساعدنا قبل كده في حبس هاشم والقبض عليه؟
"
77	"جاوبه عاصم وهو متفاجئ: - فاكره طبعاً ياجدي. كان اسمه ياسر فهمي.
"
78	"هز بدماغه وقال باقتضاب: - تمام ياعاصم. زين جوي.
"
79	"دخل بيته بعد ما رجع من الشغل. كان بيبحث بعيونه عنها من غير ماينده ولا يقول اسمها. تعجب قوي من الهدوء اللى مسيطر على محيط الشقة. دخل على غرفة النوم وجدها فاضية. الخوف دب في قلبه. لتكون قلة بعقلها وراحت عند أهلها. دا ماعندوش قلب على بعدها وهي معاه في نفس البيت. هايقدر على بعدها كمان بمسافات. كان بيبحث عنها في انحاء المنزل زي المجنون. وجدها اَخيراً في غرفة الاطفال نايمة على السرير الصغير وبجوارها رأفت ابن جارهم. قلقه اتحول فجأة لغيظ وهو شايفاها واخدة الولد في حضنها. اتحرك باَلية يصحيها بصوت منخفض عشان الولد.
"
80	"- نهال. نهال. اصحى ياللا وكلميني.
"
81	"قامت مفزوعة على زغدته في دراعها. ردت وهي لسه بتسوعب: - ايوه. ايوه يامدحت. عايز حاجة؟
"
82	"جاوب عليها من تحت سنانه: - فوجى نفسك وتعالي بره الأوضة عشان اعرف اكلمك.
"
83	"هزت بدماغها بعد ما اتعدلت بجزعها: - حاضر تمام. ثواني وهاجيلك.
"
84	"بعد لحظات خرجت من الغرفة لاقته واقف قصادها. ساند بدراعه على الحيطة وقبل ما تتكلم سأله بغيظ: - ايه اللى جاب الواد ده هنا؟ وحضرتك منيماه في حضنك ليه؟
"
85	"قربت ترد عليه وهي بتعدل في خصلات شعرها اللى تشعثت من اثر النوم بشكل استفزه ايده بشده يقوم هو بالمهمة دى نيابة عنها: - اصل والدة رأفت اخدت البنت الصغيرة. وراحت تكشف لها عند دكتور اطفال. فاستئذنت مني انه يفضل عندي الساعتين دول. على ما ترجع هي وجوزها من العيادة. اصلها مرديتش تاخده معاها عشان العدوى.
"
86	"بترد ببرائة وعيونها الجميلة بتبعد نظرتها عنه. هو فاهم كويس وحاسس باللى جواها ناحيته. ياما نفسه في اللحظة دى يغلب غضبه منها ويصالحها بقى. لكن لأ هو لازم يقوي قلبه معاها شوية. اللى شافه في الايام اللى فاتت دي. كان اكبر من طاقته واكبر من احتماله.
"
87	"- سكت ليه يامدحت؟ انتي عايزني احضرلك عشا؟
"
88	"اتعدل في وقفته وهو بيجلي حقله ويرُد بجمود: - لا مش عايز حاجة. انا رايح انام. وقف فجأة قبل مايكمل طريقه لغرفة النوم يسألها: - انتي بتذاكري كويس؟
"
89	"ردت بهمس: - الحمد لله انهاردة قدرت اللم حاجات كتير في الدراسة كانت غايبة عني. ودلوك بجى مدام صحيت هذاكر شوية على ماتيجي والدة رأفت وتاخده.
"
90	"حرك دماغه بحركة مش مفهومة قبل مايقول: - طب لو عوزتي اي حاجة ماتتكسفيش مني وتعالي فوراً عشان افهمك.
"
91	"- حاضر.
"
92	"هم يتحرك تانى. لكنه التفت فجأة يقول بحدة: - اه صحيح. لو المدة طالت وحسيتي انك عايزة تنامي. اياكي يانهال تنامي جمب الواد ده تاني ولا الاقيكي حضانه. الاوضة فيها سرير تاني تريحي فيه. سامعة.
"
93	"ابتسمت بداخلها وهي بتقول بطاعة: - حاضر تمام. سامعة.
"
94	"واقفة ومكتفة ايديها وهو بيحايلها للمرة التانية في نفس اليوم. مع اختلاف المكان. لان المرة دي كانت في المندرة مش الجنينة. بعد ما اتسحبوا الاتنين وقاموا بعيداً عن بقية افراد العيلة.
"
95	"- خلاص يانيره. اعملك ايه عشان ترضي بس؟
"
96	"قالت بعتب: - بقى تسيبني ياحربي ولا تسأل فيا. وانا بتحايل عليك وكان هاين عليا احب على يدك عشان تسمعني وتعبرنى.
"
97	"مد كفه يقول بغلاسة: - طب اهي كفي أهي. حبي عليها.
"
98	"شهقت بغضب.
"
99	"- طب والنعمة لانا ماشية وسايبهالك عشان استظرافك ده وخفة دمك.
"
100	"همت تخرج وتسيبه لكنه واقفها وهو بيضحك: - خلاص يابت انا بهزر معاكي. انتي على طول كده دمك حامي.
"
101	"قالت بتعصب: - انا دمي حامي وانت هاتشلني ياحربي.
"
102	"- اشيلك ليه بس؟ عشان بقولك حبي على يدي؟ طب احب انا اها.
"
103	"برقت بذهول لما لقيته فجأة سحب ايدها وباسها بجد. ومن غير ولا كلمة زقته من كتفه وخرجت فوراً من المندرة. بقى يضحك هو من قلبه على رد فعلها. ويحسب في عقله. كام علبة شيكولاتة هاترضايها ويصالحها بيها
"
104	"بعدها بيومين
"
105	"حربي كان سايق مكنته ورايح بيها على زرعته في الجبل. وابن عمه رائف كان راكب خلفه وهو بيناغشه بالكلام: - لكن ياعم حربي انا لو كنت جيت بحصاني. مش كان احسن من المكنة دى اللى عفرت الجلبية وبهدلتها.
"
106	"- حد قالك تيجي معايا؟ مش انت اللى شيبطت فيا وقولت اجي معاك أونسك.
"
107	"- يعني الحق عليا ياحربي. اني مش عايز اسيبك لوحدك؟
"
108	"ساله بجدية: - طب ودراستك ياعم رائف؟ انت بقالك اسبوع سايبها.
"
109	"جاوبه ببساطة: - اديك جولتها اسبوع. يعني حاجة بسيطة ادينا بنغير جو قبل ما نرجع لوجع القلب من تاني.
"
110	"- فاهمك انا وحكاية وجع القلب دي. على العموم ربنا يهدي ويقرب البعيد.
"
111	"بصوت كالهمس: - يااارب ياحربي.
"
112	"لما وصلوا الاتنين اتفاجأوا بخناقة كبيرة في ارض زاهر. وقف حربي بالمكنة فجأة: - شايف ولاد الذين يا رائف. برضك نفذوا تهديدهم وجم يتعركوا مع زاهر واخواته.
"
113	"قال رائف وهو بينزل معاه: - طب وبعدين ياحربي؟ جدك منبه علينا مانتعركش مع ولاد الجز، دول. طب هانسيبهم يستفرضوا بيهم؟
"
114	"هم حربي يجاوب رغم التشتت اللى حاسس بيه. لكن انطلقت فجأة طلقة غادرة اخترقت صدر واحد فيهم. فصرخ عليه التاني بجنون: - واض عميييييي.
"
1	"الفرحه حلوه خصوصاً لما تجمع حبايب واصحاب بقالهم سنين متفرقين وبعاد عن بعض بمسافات طويله.
"
2	"دا كان حال زهره و بطه بنت عمها اللى بقالها سنين متجوزه في مطروح وما بتصدق تلاقى فرصه. مره في السنه تيجى فيها بلدها وتشوف اهلها. وتعيد فيها زكرياتها مع زهره اللى بتنتهز الفرصه وتقعد بالشهر في بيت اهلها عشان تشبع من صحبتها وبنت عمها. لكن الاحلى كمان لما تيجى الفرصه. ويجتمع العنصر التالت معاهم في صداقة المدرسه. والضلع التالت للمثلث المرح زى ما كانوا بيسموهم وكأنهم رجعوا لأيام المراهقه تانى. لما لقوا نسمه بنت رضوانه زوجة عبد الرحيم حالياً. الصديق الاقرب للعيله من ساعة حادثة عاصم. هلت عليهم وهما بيرقصوا. صرخوا يحضنوا في بعض زى المجانين. وبعد فقرة السلامات والاحضان تيجى الاسئله.
"
3	"بطه بفضول
"
4	"- ها يا نسومه. في حاجه جايه في السكه.
"
5	"نسمه بفرحه
"
6	"- الحمد لله في ان شاء الله.
"
7	"زهره بلهفه
"
8	"- طب ماتجولى يابت في الشهر الكام
"
9	"- في الشهر الرابع.
"
10	"قالتها وهي واضعه ايدها على بطنها. هللوا الاتنين بفرح وهما بيفحصوها كويس
"
11	"بطه باندهاش وفرحه
"
12	"- الف مبروك عليكى ياحبيبتى.
"
13	"كملت زهره
"
14	"- تستاهلى والله. ربنا عوض عليكى بعد سنين الغلب. مع جوزك الاولانى بتاعة الطاحونه ده.
"
15	"نسمه بابتسامة رضا.
"
16	"الحمد لله. ربنا كرمنى ب عبد الرحيم شايلنى انا وامى جوه عيونه الاتنين. دى غير معاملته الزينه لاخواتى البنات. وكأن ربنا عوضنا بيه عن اخويا
"
17	"اللى مات شباب. دا غير عبدالله ولده اللى بالنسبالى انا دلوكت. ولدى البكرى.
"
18	"بطه بتاثر
"
19	"- انت تستاهلى كل خير يا حبيبتى. لكن جوليلى. انتى جيتى لوحدك؟!
"
20	"- لا طبعاً. جابنى عبد الرحيم انا و اخته بس هي وجفت تسلم على واحده صاحبتها.
"
21	"- اَااه.
"
22	"قالتها نورا بألم. لما لقت نفسها فجأه بتتزق بقوه ولولا وجود وائل اللى سندها من ايدها. لكانت وقعت عالارض.
"
23	"بدور وهي بتشهق بمكر
"
24	"- هااا. سامحينى ياحبيبتى ماخدتش بالى. اصل انا كنت جايا اشوف جوزى.
"
25	"البنت وهي بتوزن نفسها
"
26	"- جوزك ميين؟!
"
27	"شاورت بصابعها ناحية عاصم وعلى بقها ابتسامه صفرا. لفتت انتباه عاصم فابتسم ل نورا.
"
28	"- معلش يا نورا. هي ماخدتش بالها.
"
29	"اللتفت تبرقله بغيظ وهي بتمتم بصوت واطى
"
30	"- وكمان لحجت تحفظ اسمها.
"
31	"رفع هو حاجبه وكأنه بيكلمها بعيونه. مستمع بغضبها. فاتدخل ياسين اللى مراقب وواخد باله من كل حاجه. بابتسامه خبيثه
"
32	"- دى بدور بنت خالك راجح يا نورا. اتعرفوا على بعض عشان تبجوا صحاب.
"
33	"نقلت نظرة الغيظ لجدها ومن قبل ما تنطق بكلمه ردت التانيه بصوت مايع كان هاينقطها وهي بتمد ايدها.
"
34	"- اهلا بيكى يا انسه. اقصدى مدام عاصم.
"
35	"بدور وهي بتسلم بغل بعد ماوصلت لاَخرها
"
36	"- يا أهلا بيكى...
"
37	"نورا
"
38	"- ااه، طب براحه شويه طيب.
"
39	"اما نهال فكانت واقفه مع صحباتها بنات البلد وهي بتضحك وتهزر. غمزتلها نوها وهي بتشاور بعنيها
"
40	"- الدكتور عينه راحه جايه عليكى وشكله كده متحلفلك.
"
41	"اللتفتت بدماغها بس. لقيته بيتوعد لها بنظراته الحاده. لفت بدماغها تضحك وهي بتشاور بكفها
"
42	"- ياعم سيبك.
"
43	"نوها والبنات اللى معاها وقعوا على نفسهم من الضحك
"
44	"صاحبتها اميره
"
45	"- يخرب بيت عجلك. هاتجنينه.
"
46	"- دا هو اللى هايجننى. بيجولى ساعه ونروح واياكى اسمع ضحتك. امنع الضحك يعنى!
"
47	"نوها وهي حاطه ايدها
"
48	"- طب وبعدين هاتعملى ايه؟!
"
49	"ابتسمت بشقاوه
"
50	"- هو طول ماشايفكم معايا. هيتكسف ما يندهلى. يعنى انتوا عشان خاطرى هاتفضلوا لبعد الفرح.
"
51	"نوها وهي بتضحك
"
52	"- لا كده شكلنا احنا اللى هانتعلج.
"
53	"ضحكوا كلهم معاها وكملت نهال على كلامها
"
54	"- ايوه. عشان مابجاش لوحدى!، بس والنعمه انتوا واحشنى جوى يابنات. هي البت هدير مجاتش معاكم ليه؟
"
55	"صاحبتها سهام.
"
56	"- انا اتصلت بيها وجالت جايه.
"
57	"نهال بابتسامه.
"
58	"- وحشتنى بجد والنعمه. وكان نفسى اشوفها جبل ما امشى. وانشغل في الدراسه والجامعه.
"
59	"بعد مازهق وائل من القعده وزهق ياسين كمان. افرج عنه لما ملاقاش فايده ودخل هو بيت ابنه. اما وائل فاتحرك بخطواته عشان يروح للشباب. ولكنه من غير قصد وهو خارج من الصوان خبط بجسمه في بنت كانت داخله فوقع فونها.
"
60	"- انا اسف ماكنتش اقصد.
"
61	"قالها وائل وهو بيوطى يمسك الفون اللى وقع على الارض.
"
62	"البنت اتكسفت توطى لما لاقيته سابقها وبصوت واطى خارج بصعوبه
"
63	"- خلاص يا استاذ. ماتتعبش نفسك
"
64	"وائل وهو بيمسح التراب اللى عليه بالمنديل الورق ويفحصه.
"
65	"- الحمد لله ماحصلش حاجه والفون سليم.
"
66	"- الف. شكر حضرتك
"
67	"قالتها بلجلجه وكسوف لفت نظره. رفع عينه ينظر لها فاتفاجأ بجمال البنت وعينها اللى نزلتها في الارض فوراً. فاسألها بجرأه
"
68	"- هو انتى من قرايبنا. قصدى تقربى ل نيره او صاحبتها؟!
"
69	"هزت دماغها بتوتر مره بالموافقه ومره بالنفى وبعدها مدت ايدها وعينها لسه في الارض.
"
70	"- ممكن تدينى التليفون.
"
71	"كان مشدود لها لدرجة انه نسى الفون وافتكر بس لما هي نبهته. فمد ايديه يعطيها الفون بسرحان.
"
72	"البنت اخدت الفون ومشت بسرعه من قدامه. فضل هو عينه عليها. لحد اما لمحها بتدخل وسط البنات وبتسلم على نهال. عينه راحت مكان جده لاقاه فاضى. نفخ بضيق وهو بيبرطم لنفسه.
"
73	"- يعنى حبكت تمشى دلوقت ياجدى!
"
74	"فضل فتره وهو عينه تروح عالكنبه في انتظار ياسين ومره تدور على البنت. وبخبطه على كتفه خرج من سرحانه. فلقى رائف. بيكلمه بطريقته
"
75	"- ايه ياعم وائل. انت سايبنا وجاعد تبص عالحريم.
"
76	"وائل بتوتر.
"
77	"- ابص فين ياعم؟! انا مستنى جدى!
"
78	"رائف بحماس
"
79	"- وتستنى ليه؟! تعالى معايا ننزل حربى من عالكوشه بدل ماهو لازج ل نيره.
"
80	"وائل بضيقه
"
81	"- وليه بس؟! ماتسيبوا يا بنى
"
82	"رائف بمرح.
"
83	"- ياعم هاركبه عالحصان يرجص بيه. عشان اجدر انزل المفترى عاصم من عليه. تعالى بس تعالى.
"
84	"قال الأخيره وهو بيسحبه من دراعه. والتانى حاول يعترض لكن ماقدرش. وفي الاخر استسلم ومشى معاه.
"
85	"وبنفس الغلاسه مع وائل غلس كمان على حربى فاستسلم مضطر ونزل معاه يركب الحصان والاجواء اشتعلت. الستات الكبيره بقت تزغرط بمجموعات والبنات معظمهم اتجمعوا في المكان الفاصل ما بينهم وبين الشباب. عشان يتفرجوا على رقص العريس بالحصان. حربى اتبسط اوى خصوصاً وهو شايف نظرة السعاده في عيون نيره.
"
86	"وفى اليوم التالى.
"
87	"صوت العصافير والضى الجامد على جفونه. جعله يفوق من نومته. رمش شويه قبل مايفتح عيونه على وسعها. وهو شايف قصاده السما ومجموعة عصافير طايره فوقيه. رفع راسه يستوعب هو نايم فين؟! لقى نفسه نايم على كنبه خشب في الشارع وصوان الليله اللى فاتت لسه منصوب. قام بجزعه وهو بيأن من وجع الضهر.
"
88	"- اااه، حاضر يا نهال. ان ماكنت ادبحك واشرب من دمك مابجاش انا. اااه.
"
89	"قالها بغيظ وغل وهو بيقوم من عالكنبه.
"
90	"خرجت نجلاء للجنينه. لقت ووالدتها وجدها ياسين بيفطروا على طرابيزه صغيره في الجنينه. لفت تقعد جمبهم وهي بتصبح.
"
91	"- صباح يا امى، صباح الخير ياجدى.
"
92	"صباح بابتسامه سعيده
"
93	"- صباح الهنا ياجلب امك.
"
94	"ياسين
"
95	"- صحيتى ليه بدرى بس يابتى؟! انتى لحجتى تنامى.
"
96	"- اعمل ايه بس ياجدى؟!، انا من ساعة ماوصلت وانا مش شبعانه نوم. عشان غيرت فرشتى.
"
97	"صباح بحزن.
"
98	"- معلش يابتى. الله يجازى اللى كان السبب وحرمك من الجيه هنا بالسنين. لا بيرحم ولا...
"
99	"- خلاص يا صباح. اللى فات مات.
"
100	"قالها ياسين بمقاطعه عشان يوقفها وتاخد بالها.
"
101	"حاولت نجلاء ترسم ابتسامه على وشها وهي بتقول.
"
102	"- عنده حق جدى ياماما. ومدام ربنا هدى سامح في الاخر وجابنا. يبقى مافيش داعى للكلام.
"
103	"شدتها صباح وباسة على راسها قبل ما تقول
"
104	"- ياحبيبتى انتى ياجلب امك. طول عمرك هاديه وراضيه بناصيبك.
"
105	"ياسين كمان.
"
106	"- ربنا هايكرمك كتير جوى يابتى. عشان صبرك على جوزك وعمايله وحرمانك من اهلك.
"
107	"صباح بانفعال
"
108	"- صدجت يا بوى. بس انا نفسى دلوك اجوز وائل من هنا عشان اربطها هي وعيالها بالبلد.
"
109	"- وليه مكانوش انا. دا بالعكس انا هربطهم اكتر.
"
110	"قالتها نورا اللى ظهرت فجأه وسمعت الكلام. صباح وهي بتضحك
"
111	"- وااه يامضروبه. انتى مش هاتكملى جامعتك؟!
"
112	"نجلاء بغيظ
"
113	"- سيبيها يا امى. دى هاتشلنى بعمايلها وهزارها السخيف.
"
114	"ياسين بضحكه.
"
115	"- نجوز اجوكى الاول دلوك. اللى معجبتوش ولا واحده امبارح. وبعدين ندور عليكى.
"
116	"نورا بحماس.
"
117	"لا ماخلاص ياجدى. وائل قالى ان عجبتوا بنت في الفرح وكان عايز يسالك عليها. يعنى الدور بقى عليا.
"
118	"الكل انتبه لها بحماس و صباح كان ليه السبق في السؤال.
"
119	"- صح كلامك دا يا نورا. طب هي بت مين في البلد واسمها ايه؟! جولى يابت.
"
120	"نورا وهي متنحه والاكل في بقها.
"
121	"- يا ستى انا معرفش اى حاجه عن البنت. انا كل قالهولى انه شاف عجبتوا قوى.
"
122	"ياسين بعصبيه
"
123	"- طب اجرى بسرعه روحى اندهيلوا. ولو نايم صحيه. ولا اجولك انا رايح بنفسى اشوفه.
"
124	"دخل بيتهم بشراره وناروا. لقى والده بيشرب الشاى في صاله البيت. وبوش جامد
"
125	"- صباح الخير
"
126	"عبد الحميد وهو مستغرب هيئته
"
127	"- صباح الخير ياولدى
"
128	"راضيه وهي خارجه من المطبخ
"
129	"- صباح الخير الفل يادكتور. انا كنت جايالك اصحيك دلوك.
"
130	"هز بدماغه بغيظ.
"
131	"- تشكرى ياما. هي نهال فين؟!
"
132	"راضيه بريبه وصوت واطى
"
133	"- نهال باتت جوا مع نيره في اؤضتها.
"
134	"بعد بوشه يشتم بصوت واطى وهو رايح لاؤضة نيره. وعند باب الاؤضه خبط عالباب بقوه، خلت اللى نايمه في سابع نومه تقوم مفزوعه هي وصاحبتها.
"
135	"نيره وهي بترفع راسها وصوت نعسان
"
136	"- ايوه مين اللى بيخبط؟!
"
137	"مدحت وهو بيدوس على اسنانه
"
138	"- انا اخوكى الكبير يااستاذه. صحى المدام اللى جنبك؟
"
139	"الاتنين قاموا بجزعهم مفزوعين. ينظروا لبعض بخوف. كرر هو تانى
"
140	"- ايه ياعروسه. مش بجولك صحى المدام
"
141	"نهال بصوت بتحاول تجليه
"
142	"- ايوه يا مدحت. انا صحيت وجايه حالاً.
"
143	"عض شفته بغيظ
"
144	"- اخلصى بسرعه حصلينى على اؤضتى.
"
145	"بعد ماسمعوا خطواته وهو ماشى، نيره بصوت ل نهال
"
146	"- دا شكله متحلفلك عشان سبتيه نايم في الشارع!
"
147	"نهال بصوت واطى زيها
"
148	"- ما انا لو صحيتوا كان هايخلينى اسافر في نص الليل وماكنتش هاكمل الفرح.
"
149	"- طب وبعدين هاتعملى ايه دلوك؟!
"
150	"- انا عارفه بجى!، ربنا يستر. بس انتى هاتجوفى معايا.
"
151	"قالتها نهال وهو بتقوم من السرير وبعدها راحت بخطوات بطيئه عالاؤصه. وبس فتحت الباب. شهقت مخضوضه. لما لقيتوا مسكها من ايدها وزنقها في الباب وبنظره مرعبه وصوت يخوف.
"
152	"- بجى بتسبينى نايم في الشارع. وتنامى انتى مع نيره في اؤضتها!
"
153	"نهال وهي بتحاول تخرج صوتها كويس.
"
154	"- ما انت عارف. الليله طولت امبارح وانا اتكسفت اندهلك. ولما عرفت من رائف ان انت نمت مكانك عالكنبه من التعب اتكسفت اصحيك.
"
155	"خبط بعصبيه عالباب
"
156	"- وما بعتيش ليه حد يصحينى؟!
"
157	"- بعت والنعمه رائف حتى اسألوا وحلفوا كمان هو و نيره. بس هو رجع وجالى انك ماقدرتش تصحى. عشان انت تعبان من السهر والسفر.
"
158	"خد نفس بخشونه وهو بيسيبها ويبعد عنها
"
159	"- وطبعاً انتى ماصدجتى!
"
160	"وضعت ايدها على قلبها
"
161	"- اناااااااا.
"
162	"عطاها ضهره وقعد على طرف السرير مبوز. قربت منه وبحركه مفاجئه. باسته من خده
"
163	"- حجك عليا. ومتزعلش منى.
"
164	"باصلها بجمود وهو بيحاول يسيطر على مشاعره قدامها.
"
165	"كررتها تانى وملقتش منه رد. حست بأحراج شديد
"
166	"- ماشى يا مدحت. عالعموم شكراً.
"
167	"وقبل ما تمشى وتبعد. شدها من ايدها وقفها.
"
168	"- رايحه فين؟!
"
169	"نهال مخضوضه
"
170	"- هاسيبك مع نفسك شويه. في حاجه؟!
"
171	"شدها فوقعت على حجره
"
172	"- انا لسه زعلان. صالحينى اكتر.
"
173	"ضحكت بصوت عالى. فقرص على ايدها اكتر وهو بيحاول يسيطر على ضحكته
"
174	"- وطى صوتك. ابويا وامى يسمعوكى بره الاؤضه.
"
175	"وهى كان ردها ضحكه اكبر و بتحاول تسيطر على صوتها.
"
1	"قاعد على الكنبة المريحه في الصالون. وهو بينفخ دخان الشيشه الاخضر باستمتاع. وعينه شارده في الفراغ. لدرجة انه احياناً يبتسم مع الافكار اللى دايره في عقله. وجبيصى قاعد عالارض مربع رجليه بينظرله باستغراب وهو مركز معاه. تمتم مع نفسه بصوت واطى: - ربنا يشفي.
"
2	"- بتجول ايه يازفت؟ سامعك انا!
"
3	"قالها معتصم لجبيصى وهو بيلتفت له على غفلة. اتخض التانى فاتبرجل في الرد: - يعنى هاجول ايه بس بابيه؟ هاشتمك يعنى!
"
4	"نظرله بتوعد وهو ماسك ايد الشيشة
"
5	"- بطل كهنك دا ياجبيصى انا سمعت زين. بس حظك ان ماليش نفس اتخانج معاك. عشان انا مبسوط جوى ولسه لما يتم المراد هانبسط اكتر!
"
6	"جبيصى بفضول
"
7	"- اللى هو ايه بجى؟
"
8	"نفخ سحابه كبيره من الدخان ناحية جبيصى وبعدها رد
"
9	"- مش هاجولك ياجبيصى. عشان عارفك هاتروح تقول لمرتك.
"
10	"وضع ايده على صدره
"
11	"- انا يابيه؟
"
12	"- امال امى! جوم ياللا غيرلى الحجرين دول. جووم
"
13	"قام من مكانه يبرطم مع نفسه.
"
14	"- ياخبر انهارده بفلوس بكره يبجى ببلاش. ومسيرى برضو هاعرف وبرضك هاجول لمرتى.
"
15	"- مساء الخير ياحماتى. مساء الخير ياام العيال.
"
16	"قالها سامح زوج نجلاء. وهو بيتقدم بخطواته لداخل بهو المنزل الكبير بابتسامه عريضه. ايد شايله شنطة هدوم صغيره والتانيه على كتفه بنته اللى ضماه بايديها الاتنين وهي داخله معاه بفرح
"
17	"ردت صباح بدهشه: - حمد لله عالسلامه ياولدى. البلد نورت
"
18	"رد عليها بصوت عالى
"
19	"- دا نورك ياحماتى.
"
20	"اما نجلاء فردت مرتابه وعينيها على شنطة الملابس.
"
21	"- حمد لله على سلامتك. انت كويس؟
"
22	"ضحك بصوت عالى وهو بيرمى شنطة الهدوم و بيقعد على اقرب كنبة منه هو و نورا اللى شابطه في حضنه: - عشان يعنى جايب شوية هدوم معايا!
"
23	"ردت هى
"
24	"- اصل احنا معادنا بكره عشان نركب مواصله ونرجع اسكندرية. انت بقى جايب الشنطه دى ليه؟
"
25	"جاوبها ضاحكاً: - ما انا قررت انكم تقعدوا كام يوم كمان. وانا هاقعد معاكم. اصل البلد وحشتنى اوى.
"
26	"فتحت نجلاء بقها بدهشه غريبه ونظرت لوالدتها اللى ماكنتش تفرق عنها. فتابع هو بضحك
"
27	"- مستغربين صح؟ عندكوا حق برضوا. بس ربنا بيهدى ياجدعان.
"
28	"ردت نورا اللى كانت قاعده في حضنه بفرحة
"
29	"- انا فرحانة قوى يابابا اننا هانقعد كام يوم تانى هنا في البلد دا انا حبيتها قوى.
"
30	"شدد هو باحضانها
"
31	"- وانا كمان فرحان اكتر منك عشان حبيتيها دى بلد امك وابوكى يعنى بلدك يابت.
"
32	"ازدات دهشة نجلاء اكتر لدرجة انها شكت ليكون حصل لعقله حاجه او ان اللى قاعد قصادها دا مش جوزها اساساً.
"
33	"وفى الوحده الصحيه. بعد ما كشفت الدكتوره على نسمه ولحقت بشطاره توقف النزيف. اصرت انها تفضل شوية تحت الملاحظة قبل ما تأذنلها بالخروج.
"
34	"طبعاً والدتها فضلت جمبها ملازمها في الغرفه الصغيره وجلس ياسين بره الغرفه يستناهة مع نسمه على مقاعد الانتظار. اما وائل اللى فضل معاهم اليوم كله من غير كلل ولا ملل فخرج لدقايق عشان يجيب غدا وعصير.
"
35	"اتفاجأ ياسين بيه وهو داخل الوحده ومحمل الحاجات دى كلها وعلى وشه ابتسامة عريضه: - مساء الخير يا جماعة. انا جايب لقمه على ماقوسم
"
36	". اتفضل ياجدى. اتفضلي يا أنسة.
"
37	"هبت من مكانها منبوطه: - لا شكراً. انا شبعانه!
"
38	"قام هو كمان فجأه لدرجة انه كان هايدوس على رجل ياسين اللى كان هايشتمه قدامها بس مسك لسانه على اَخر لحظه: - ازاى بقى؟ دى الدنيا ليلت. انتى كمان مكسوفه من حاجه زى دى. دا اكل؟
"
39	"البنت احرجت جدا وهي بتكلمه
"
40	"- حضرتك مش هاجدر اكول خالص انا!
"
41	"رد عليها ياسين اللى بيحاول يمسك اعصابه عن وائل
"
42	"- يابتى كلى وماتتكسفيش. يعنى هاتفضلى بالجوع!
"
43	"نظرة البنت برجاء لياسين وهي بتهز دماغها بتوتر وخجل شديد: - لا ياعم ياسين مقدرش. مجدرش لا
"
44	"نظرلها وائل بابتسامه واسعة لخجلها الشديد. وهو بيحلف جواه انها لازم تبقى من نصيبه.
"
45	"خرجت رضوانه على ياسين اللى بيلحف على هدير بالاكل وهي رافضه: - سيبها ياابو سالم احنا كده كده ماشين.
"
46	"هب من مكانه واقف يكلمها بلهفه: - اتطمنتى عالبنت!
"
47	"ابتسامة رضا ظهرت على وشها: - الحمد لله الدكتوره طمنتنا عالعيل وعليها. يعنى نجدر نمشى دلوك.
"
48	"- طب الحمد لله. ربنا ما يجيب حاجه عفشه تانى
"
49	"ياللا بجى سندوها كويس انتى وهدير. عبال ما وائل يحضر العربيه.
"
50	"نظرتله رضوانه بامتنان: - وقفنا حالكم وعطلناكم عن مشواركم. والله ماعرفه اشكركم ازاى؟
"
51	"وقبل مايرد ياسين رد وائل
"
52	"- ازاى بس ياحاجه كلامك ده؟ مايصحش تشكرينا على واجب عملناه معاكم مش انتو قريبنا برضوا؟!
"
53	"ابتساموا التلاته حتى هدير اللى كانت بتحاول تداريها فرد ياسين بتأكيد.
"
54	"- واكتر من جرايب كمان ياولدى!
"
55	"خلصت محاضراتها ووصلت عالمستشفى بناءً على تعليماته. لما قالها تستناه في المكتب. على مايخلص هو مرور على بعض الحالات الطارئة. وياخدها معاه بعد كده في سكته.
"
56	"كانت بتسلى نفسها بالفون واما سمعت بعض الاصوات اللى بتنادي باسمه. قامت من مكانها عالصوت تشوفه. وقفت على باب المكتب تنتظره وهو بيتمشى في طرقة المستشفى بخطواته رزينه وطلته المهيبه ولا كلامه المحسوب وهو بيرد على كل سؤال يتسأله من الدكاتره الصغيرين او الممرضين او اهالى المرضى اللى كان بيرد عليهم بكل زوق واحترام وافتكرت كلام صاحبتها عن تقله وشخصيته المبهره. حمدت ربنا ان رزقها بزوج زيه في كل الصفات الجميله دى بس لو يبطل تحكماته ويخف الغيره شويه وبدون ما تدرى خرج تفكيرها بصوت واضح.
"
57	"- يبجى فله!
"
58	"- انتى بتكلمي نفسك؟
"
59	"التفتت بخضه تنظر لصاحبة الصوت اللى كلمتها. لقيتها الطويله ام شعر طويل بحاجبها الرفيع ومكياجها التقيل وابتسامه سمجه على وشها وهي بتنظر لها باستخفاف. سألتها نهال: - انتى بتكلمينى؟!
"
60	"ابتسامتها السمجة زادت اكتر: - امال بكلم مين يعنى؟ وانتى مافيش حد وراكى ولا قدامك ولا حواليكى. بس ولا يهمك عادى يعنى بتحصل كتير هههه.
"
61	"ضحكتها بصوت عالى وهي ماشيه تضرب الارض بكعبها العالى. غاظت نهال اوى وزودت اكتر لما شافتها وقفت عنده تسأله وتتكلم معاه وهي بترمى نظرات لنهال بطرف عينها ودى حطت ايديها على وسطها في انتظاره. وبعد لحظات وصل عندها بابتسامة جميلة: - مساء الفل.
"
62	"قالها وهو بيزوق الباب بايد والايد التانيه على كتفها وهو داخل بيها
"
63	"- كانت بتجولك ايه الزفته دى؟ وهي شغاله تضحك معاك
"
64	"سألها مندهش: - زفته مين؟
"
65	"جاوبت وهي بتدب الارض برجلها: - الست مها. يعنى مين هايكون زفته غيرها؟
"
66	"ابتسم بتسلية وهوبيقعد على كرسى المكتب لما شاف منظرها ووشها الاحمر من كتر الغيظ.
"
67	"- جصدك الدكتوره مها؟
"
68	"- دكتور ولا هبابه. ماتجولى كانت بتجولك ايه؟
"
69	"ضحك بصوت مجلجل يسألها: - وايه تانى كمان؟
"
70	"تنحت له مستغربه: - تانى! اللى هو ايه يعنى؟
"
71	"قام من كرسيه يرد عليها: - اصلك جولتى عليها زفته وهبابة فانا كنت عايز اسمع تكملة الشتايم منك.
"
72	"قال الاخيرة بصوت واطى واجش بعد ماوصل عندها وبقى واقف قصادها بالظبط وعينه في عينها.
"
73	"فتحت بقها بدهشه: - هو انت مبسوط انى بشتمها.
"
74	"- مبسوط انك بتغيري.
"
75	"قالها بابتسامه بعرض وشه. شهقت هي بصوت عالى: - انااا. اغير من دي.
"
76	"- ومالك بتجوليها بجرف كده؟ مالها يعنى وحشه؟
"
77	"برقت عيونها بغضب: - اوعى يكون حنتلها يا مدحت احسن والنعمه انااا.
"
78	"مسك ايديها يوقفها ويقاطعها: - احسن ايه يامجنونة انتى؟ هو انا شايف حد غيرك. داهيه لتكوني مش حاسه ولا فاهمه؟!
"
79	"قالها بمداعبه وهو ماسك ايديها. فضحكت هي بصوت عالى. فشد على ايديها اكتر وهو بيمسك ضحكته
"
80	"- وطى صوتك هاتفضحينا. دى المستشفى مش البيت.
"
81	"اتكلمت وهي بتحاول تسيطر على ضحكتها: - طب اعملك ما انت اللى بتضحكنى؟
"
82	"قاعد على مقدمة العربيه وهو بيغلى من الغيظ. كان بيطلع في السجاير وينفخ فيها بشراهة. رغم انه مش مدخن من الاساس. لكن اهى حاجه يطلع فيها غيظه. من ساعة ما نهال بلغته في الفون برفضها ليه وهو لا على حامى ولا على بارد. اتحرك من مكانه وراح يوقف على سور الكورنيش ينظر لمية النيل وهو بيتنفس بعصبية. بقى رائف اللى طول عمره بيصاحب بنات ويمشي معاهم ويعيش حياته في المدينه بعيد عن حياة القرية وعاداتها وتقاليدها. دا حتى فكرة الجواز كان مستبعدها. لكنه لما شافها معرفش يمنع تفكيره فيها ولأنه عرف بنات كتير شافها هي وحدها تنفع زوجة ليه. لكن ان ترفضه كده بمنتهى السهوله. دا اللى ماكنش يتخيله نهائى.
"
83	"- ماشى يا نوها انا ان ماكنت اخليكى توافقي بجوازك منى ما بجاش انا!
"
84	"قالها بصوت واضح لنفسه وهو بيرمى السيجاره على بغيظ وبعدها مشى يرجع تانى.
"
85	"رجعت نيره من السوق مع والدتها. بعد يوم طويل وهما بيلفوا عالمحلات وينقوا افضل الهدوم البيتى والخروج واللى تصلح للنوم في جهازها. ورغم تعبها وهي داخله غرفتها بتجر رجلها جر لكن فرحتها بالجديد جعلتها تقوم وتفرز فيهم من تانى. كانت بتمسك في البيجامات والقمصان وتقيس فيهم على جسمها قدام المرايه وتشوف جمالهم عليها وهي الفرحة مش سايعاها. رن فونها برقمه فمسكت الفون ترد عليه وهي على وضعها قدام المراية.
"
86	"- الو. ايوه ياحربى.
"
87	"رد عليها من مكانه بخشونه
"
88	"- برن عليكى من الصبح. مابترديش ليه؟
"
89	"ردت بعفويه
"
90	"- مكانتش سامعه والله. التليفون كان في الشنطه وانا كنت في السوق مع امى وتوى على طول واصله ودخلت اؤضتى.
"
91	"- كنتى بتعملى ايه في السوق؟
"
92	"- كنت بشتري هدوم لجهازى ياحربى.
"
93	"قالتها ببرائه فرد عليها هو بخبث
"
94	"- هدوم ايه اللى اشترتيها بالظبط يانيره
"
95	"كملت ببلاهه
"
96	"- اشتريت عبايات بيتى وخروج واستقبال وكام طجم خروج برضك وو...
"
97	"كمل بتحفز.
"
98	"- ايوه بجى وايه تانى؟ كملى.
"
99	"فاقت لنفسها تسأله بريبه
"
100	"- اكمل ايه تانى ما انا جولتلك.
"
101	"عينه لمعت بشيطنه وهو بيرد عليها ويسأل
"
102	"- انتى بتعملى ايه دلوك يانيره؟
"
103	"رمت القميص من طول دراعها واكنه شايفها فردت بتوتر
"
104	"- انت مالك باللى بعمله ياحربى؟
"
105	"ضحك وهو حاسس انه كشفها فكمل
"
106	"- انتى بتجيسى في الهدوم يا نيره؟..
"
107	"شهقت بصوت مكتوم وبحركه مفاجئه
"
108	"- ابويا بينده عليا ياحربى. بعدين هاكلمك.
"
109	"قالتها بسرعه وقفلت الفون في وشه تنهى تحقيقه واسئلته. وبعدها حطت ايدها على قلبها اللى كان بيضرب بسرعه فظيعه تكلم نفسها
"
110	"- يامري دا اكنه كان شايفنى. يخرب مطنك ياحربى. وانا اللى كنت فاكراك غلبان.
"
111	"اما حربى فكان بيضحك مع نفسه بتسليه بعد ما اتأكد من ظنه.
"
112	"- الاقولى هي مين رضوانه دى.
"
113	"دا كان سؤال وائل لياسين اللى كان قاعد جمبه من قدام في العربيه. بعد ما وصلوا نسمه لبيت جوزها ومعاها والدتها وهدير اخت جوزها، بس ياسين مرضتش عليه ونظر له بصمت. فغير وائل السؤال
"
114	"- طب هما فعلا قريبنا بجد؟ ومن انه ناحيه بالظبط؟
"
115	"المره دى رد عليه بسؤال
"
116	"- جولى ياض. انت عجبتك هدير اخت عبد الرحيم؟
"
117	"ابتسم بسعاده وهو بينظر لجده
"
118	"- هو انا ماقولتلكش؟
"
119	"- تجولى ايه؟
"
120	"- مش البنت اللى انا بدور عليها طلعت هي نفسها اخت عبد الرحيم قريبكم!
"
121	"ضحك ياسين بفرحه ودهشه: - بجى مطلع عنينا ومخلينا ندورلك في البلد كلها وتطلع في الاَخر اخت عبد الرحيم ولدنا. اما صحيح دنيا صغيره ياولاد.
"
122	"رد على جده بسعاده
"
123	"- الحمد لله ياجدى انا كنت يأست ان الاقيها والله بس أخيراً ادينى لقيتها.
"
124	"طبطب على كتفه بخفه: - الحمد لله ياولدى انها طلعت بت اصول. دا اخوها زينة الرجال يعنى اروح اطلبها منه بجلب مليان. ماهو كمان البت مش حلاوه وبس! ودا نسب مع اهلها 0
"
125	"وائل بلهفه: - طب بسرعه والنبي ياجدى. وياريت لو يبقى بكره.
"
126	"ياسين برزانه: - ياواض اصبر. مش لما نعرف الاول مخطوبه ولا لاه
"
127	"- انا شفت ايدها مافيهاش دبله.
"
128	"قالها وائل بسرعه فنظرله ياسين بمكر: - وكمان بصيت على يدها يابارد؟
"
129	"اتنحنح بحرج يقول: - الله ياجدى مش كنت عايز اعرفها مخطوبه ولا لأ.
"
130	"رد عليه ياسين
"
131	"- مش شرط ياولدى. ممكن يكون حد جريبها متكلم عليها كلام وماوصلش للدبل.
"
132	"ساب الطريق يبص لجده بقلق: - انت هاتقلقنى ليه بس ياجدى. والنبى انا ماصدقت
"
133	"خبطه على كتفه يشاور بايده ويقولوا بجديه
"
134	"- طب راعى للطريق جدامك وان شاء الله خير.
"
135	"التفتت وائل للطريق وهو بيدعي: - يارب ياجدى يارب؟
"
136	"بعد ما وصلوا ودخلوا البيت لقوا نجلاء بتجرى عليهم
"
137	"بلهفه.
"
138	"- حمد لله عالسلامه. انتوا اتأخرتوا كده ليه قلقتونى عليكم. وانتوا كنتوا فين اساساً.
"
139	"ياسين
"
140	"- حيلك حيلك براحه يابتى. احنا هانجاوب على ايه ولا ايه؟
"
141	"- ما انا كنت قلقانه عليكم اوى.
"
142	"وصل وائل عندها يبوسها في خدها
"
143	"- سلامتك ياست الكل من القلق.
"
144	"ضيقت عنيها تبصله بريبه
"
145	"- مالك ياواض؟ رايق النهارده كده ليه؟
"
146	"وائل وهو بيبوسها في خدها التانى.
"
147	"-حبيبتى انتى ياغاليه.
"
148	"- ياض ابعد شويه عن امك ياض.
"
149	"قالها سامح بصوت عالى وهو واقف عالسلم فاجئ ياسين ووائل اللى اللتفت على الصوت مخضوض
"
150	"- بابا...
"
151	"قالها وجرى على والده ياخده بالحضن.
"
152	"ياسين بدهشه
"
153	"- هو انتى امتى جوزك وصل يابت
"
154	"التفتت نجلاء ترد على ياسين بابتسامه غريبه
"
155	"- جوزى وصل الصبح ياجدى وناوى يقعد كام يوم في البلد معانا لا وكمان بيقول ان دى بلده وبلد ولاده ياجدى تصدقها دى!
"
1	"جواز! جواز مين؟
"
2	"دا السؤال اللى خرج من نجلاء رداً على جوزها، ضحك سامح ضحكه مجلجله وعينه على نورا: - ههه دى جوازه لقطه. مش اى حاجه والسلام.
"
3	"الجملة استفزت وائل جداً فسأل بضيق: - ولمين بقى الجوازه اللقطه دى ان شاء الله؟
"
4	"ضحك اكتر بشكل مستفز وهو بيرد على ابنه: - لا ياحبيبي مش ليك؟ انت لسه دورك مجاش،!
"
5	"- دورى!
"
6	"خرجت من وائل بدهشه غريبة على اسلوب والده وكان هايرد عليه ويفكره بموضوع نسمه لكنه اتفاجأ ب ياسين اللى شارو بايده يوقفه واتولى هو مهمة السؤال: - بجولك ايه يا سامح ياولدى ماتجيب من الاَخر وتجولنا انت تجصد مين بكلامك ده؟
"
7	"وزع نظراته عليهم تانى يسأل
"
8	"- عايزن تعرفوا على مين الكلام؟
"
9	"نفخت صباح بضيق: - ماتجول ياولدى وخلصنا تجصد مين بكلامك؟
"
10	"ضحكت نورا باستخفاف: - ايه ياوالدى؟ يكونش انا المقصوده!
"
11	"زعقت نجلاء في بنتها: - بس يابنت ماتخديهاش حجه. دا اكيد يقصد حد من العيله!
"
12	"نظر لمراته مكشر
"
13	"- لا بقى مافيش حد من العيله وانا اقصدها هي ياست نجلاء.
"
14	"نجلاء الكلام وقف على لسانها من الصدمه ونورا نظرت لوالدها بذهول: - انت بتتكلم جد ياولدى؟
"
15	"- طبعا امال ايه ياروح والدك. دا انت باضتلك في القفص يابت. العريس صغير اوى ومقاربلك في السن والفلوس اللى عنده تغطى عين الشمس وو.
"
16	"- حيلك حيلك. مش تجولنا واد مين الاول؟ خلينى اعرفه مدام من بلدنا.
"
17	"قالها ياسين بمقاطعه وعصبيه، وقدام نظرات الدهشة والغضب من الجميع. رجع بظهره للكنبه وايده مسنوده على طرفها فرد عليهم بمنتهى السهوله: - اسمه معتصم! معتصم ابن العمده هاشم!
"
18	"طنت الحلوه!
"
19	"الكلمة كانت بترن في ودانه بشكل مستفز وهو بيتقدم بخطواته ناحيتهم وسعير من الغضب بيغلى جوا قلبه وظاهر في عيونه وهو شايفها شايله الولد بوش مخطوف بعد ما سمع ضحكتها معاهم من ثوانى قليله. والراجل الغريب واقف قبالها بمسافة قريبة اوى وابنه اللى عامل فيها طفل صغير ماسك فيها بأيديه الاتنين وحضنها. وصل عندهم بشراره وناره وقبل ماينطق بكلمة بدأت هي بلهفة واضحه ولجلجه في صوتها مصاحبة توترها: - اااتعالى يامدحت دا دول جيرانا هنا وو...
"
20	"- عارف!
"
21	"قالها بمقاطعه وحده في الاسلوب. فرد والد الولد بضحكه ودوده
"
22	"- انتى بتعارفي مين يادكتورة؟ احنا جيران من زمان مع الدكتور مدحت. وساكنين في الشقه اللى فوق انا ومراتى المحاميه مرفت عبد المقصود وانا ابقى
"
23	"منصور ابراهيم محاسب في بنك كبير هنا.
"
24	"هزت بدماغها بتفهم ترحب بيه وهو وجه كلامه لمدحت
"
25	"- اخبارك ايه يادكتور؟ بقالك فتره ماحدش بيشوفك يعنى؟ هو اللى يتجوز برضوا يختفي وماحدش يشوفه!
"
26	"كان بيصك على اسنانها وهو بيحاول يمسك اعصابه بصعوبة في الرد باللى يستاهلوا: - معلش الدنيا مشاغل وانت اكيد عارف حياة الدكاترة ازاى؟ يعنى مثلا انا دلوقتى متأخر على شغلى والمدام كمان متأخره على كليتها.
"
27	"وجه الاخيره لنهال بنظرة تحذيريه خلتها تفوق لنفسها وتنزل الولد عالارض بسرعه وتوتر: - ما انا كنت نازلة حالاً اهو والله.
"
28	"مسكها الولد من رجلها بأصرار: - خلاص خُدينى معاكى نلعب مع بعض وماتسبنيش!
"
29	"- لا انت هاتحصل الباص عشان ميعاد الحضانه ياللا بقى. عن اذنكم ياجماعه اتشرفت اوى بيكم
"
30	"- قالها منصور وهو بيرفع الولد عن الارض والولد بيرفس برجله وهو رافض.
"
31	"عينها فضلت متابعه الولد ووالده شايله ونازل بيه لحد اما اختفى عن نظرها خالص وبعدها رجعت الناحيه اللى قبالها. فاتفاجأت بنظراته الحاده وكأنها بتطلق شرار عليها. بلعت ريقها تبرر: - انا والله لاجيته جدامى وزى ما شوفت هو اللي شيبط فيا.
"
32	"ارتفعت زاوية بقه بابتسامة ساخره.
"
33	"- ايوه صح ما انا خدت بالى ياطنت ياحلوه. انزلى حالاً خلينى اوصلك واشوف شغلى بدال ما اصور جتيل حالاً ياللا.
"
34	"قال الاخيره بشخطه وهو بيجز على اسنانه قبل ما ينزل السلم بسرعه وما يخنقهاش بأيده.
"
35	"وهى اخدت نفس طويل تهدى بيه نفسها قبل ماتنزل هي كمان بسرعه تحصله وتتلقى جزاءها منه.
"
36	"- انت بتجول ايه؟ معتصم ابن العمده هاشم!
"
37	"قالها ياسين وهو بينهض عن كرسيه بصدمه ظهرت كمان على البقية ودا كرر تانى: - ايوه معتصم بن العمده هاشم!
"
38	"وائل بدهشه غريبة
"
39	"- يعنى انت مجمعنا عشان معتصم خريج السجون هو ووالده ووالدته وبتقول جوازه لقطه!
"
40	"زعق في ابنه: - ومالوا ياض معتصم كان تاجر مخدرات لا سمح الله؟ دا دخل السجن عشان خناقه ووالدته كلها شهر ولا اقل وتخرج وان كان على والده فاحنا ملناش دعوه بيه مدام الواض كويس!
"
41	"صباح بعدم استيعاب.
"
42	"- واض مين اللى كويس؟ معتصم! شوفتوا فين؟ وعرفته ازاى اساساً؟
"
43	"سامح بصوت جهورى: - هو اكل وبحلقه! انا عارف الواض وخلاص! انتو مالكم انتو؟
"
44	"ياسين اللى كان لسه على وضعه وهو واقف وعصايته الكبيره في ايده: - كيف احنا مالنا؟! دا كان خاطب بتنا وفركشنا احنا الخطوبة من عمايله الشينة؟ دا احنا بينا وبينه مصانع الحداد. هو وابوه وامه.
"
45	"سامح وهو بيعوج رقبته: - يعنى رضيتوا بيه الأول. ولما حصلت مابينكم المشاكل بقى كخه.
"
46	"ياسين وشه احمر من شدة الغضب وعروقه بقت نافره بوضوح. قدام نظرات بنته ونجلاء وولادها اللى كانوا خايفين عليه. فقامت صباح تشدوا من ايده
"
47	"- هدى نفسك شوية يابوى لاتجرالك حاجه! ماتجولى حاجه لجوزك يانجلاء.
"
48	"وقبل ماتتكلم سبق هو في الرد.
"
49	"- وهاتقول ايه ان شاء الله. واحد وعايز يستر بنته. امها تعارض ليه بقى؟
"
50	"نجلاء بضيق: ماخلاص بقى كفايه ياسامح. وسيبك من الموضوع ده.
"
51	"هب واقف بعصبيه: - اسيبنى دا ايه؟ الموضوع دا مايخصش حد غير انا وبنتى بس مش حد تانى.
"
52	"- اديك قولتها بنفسك. هاترضى يانورا تتجوزي البنى آدم ده بعد اللى شوفتيه بعينك واتحكالك من جدك.
"
53	"قالها وائل وهو بيوجه كلامه لاخته اللى كانت ساكته من اول الموضوع ما اتفتح.
"
54	"فضلت على سكوتها وهي بتوزع نظراتها عليهم بغموض فكرر وائل السؤال تانى.
"
55	"- ماتردى يابنتى على سؤالى. هو انتى موافقة عالزفت ده؟!
"
56	"الكل بقى مركز معاها عشان يسمعوا ردها اللى خرج في الاَخر بمنتهى البرود.
"
57	"- مش عارفه!
"
58	"كان بيتمشى في محيط الجامعه وهو عارف وجهته كويس. لانه عارف الاماكن اللى بتقعد فيها هي وصاحبتها. وفعلاً صدق ظنه لما شافها مع بثينه على طرابيزه لوحدهم. بثينه بتتكلم في الفون وهي منكفية على كتابها بتراجع فيه، قرب منهم وهو بيرسم التقل لكن من جوا قلبه بيدق بلهفه غريبه هو نفسه مستغربها.
"
59	"- مساء الخير.
"
60	"قالها بجديه ورزانة. هي رفعت عيونها تنظر له بدهشه. وبثينه اللتفتت له ترد بابتسامه وترحيب.
"
61	"- اهلاً. مساء النور يابشمهندس رائف
"
62	"قامت تسلم عليه بأيد والفون في ايدها التانيه على ودانها.
"
63	"- اخبارك ايه؟ واخبار البلد؟
"
64	"رد عليها بابتسامه جميله وهي بينظر ل نوها بطرف عينه
"
65	"- احنا تمام ياستى والبلد تمام كمان.
"
66	"- ان شاء الله اجيها قريب مع نهال. ثوانى بس هاكمل المكالمه وراجعه على طول.
"
67	"قالت الاخيره ومشيت بعد ما اذن لها بايده وبعدها عينه جات على اللى قاعده بتركيز وهو واقف وحاطط ايده في جيبه.
"
68	"- ازيك يادكتورة نوها.
"
69	"- هااا، الحمد لله.
"
70	"قالتها بلجلجه وهي بتلم في ادواتها وكتبها عشان تقوم لكنه فجأها وقعد عالكرسى اللى قبالها وبصوت واطى وتحزيرى: - اجعدى يانوها انا مش هاكلك.
"
71	"عينها برقت بدهشة من جرأته فكمل وهو بيجز على اسنانه: - سيبى اللى في يدك اخلصى بدل ما أعلى صوتى واللم عليكى الناس. انا مجنون واعملها.
"
72	"برقت اكتر مخضوضه ولقت نفسها بتسيب اللى في ايدها لا ارادى ورجلها بتتقل عن القومه. فسألته بخوف: - هو انت عايز ايه بالظبط؟
"
73	"نظر في عينها كويس وبعدها جاوب بقوه: - عايز اتجوزك وعايزك تقوليلى رأيك وانتى عينك في عينى.
"
74	"شهقت بخضه وخجل شديد ترد عليه: - بس انا جولت لنهال على رأيى فى...
"
75	"- انا المرة دى عايز اعرف رأيك من غير وسيط.
"
76	"قالها بخشونه وهو بيقاطعها جعلتها ترفع عيونها لعيونه فشافت فيهم تصميم رهيب. فوراً نزلتها للأرض تانى من خجلها: - يااستاذ رائف عيب عليك الكلام.
"
77	"رد هو بجرأته المعهود: - بس انا بحبك وعايز اعرف انتى ليه رفضتينى.
"
78	"عينها وسعت على اخرها بعد ما سمعت اعترافه وكالعاده هربت من عنيه تانى لكنها ماقدرتش تنطق ولا تعارض. تابع هو: - انا جولتلك على اللى حاسس بيه وانتى ردى عليا بجى.
"
79	"حست وكأن لسانها اتلجم عن الرد وهو عينه عليها بجرأه. مستنى رأيها ومستمتع بحالتها.
"
80	"- الكلية نورت يابشمهندس.
"
81	"قالتها بثينه بعد ماخلصت مكالمتها ورجعت عندهم.
"
82	"قام من مكانه وهو بيرد: - الكلية منورة بيكم يادكاتره. امشى انا بجى.
"
83	"بثينه باندهاش.
"
84	"- تمشى فين؟ انت مش هاتستنى عشان تسلم على نهال ولا انت جاى في ايه بالظبط؟
"
85	"نظر بطرف عينه ل نوها يرد على بثينه.
"
86	"- اسألى صاحبتك خليها تجولك. انا اساساً راجع تانى عشان اعرف اجابة السؤال ماشى يانوها. سلام بجى يا أنسه بثينه.
"
87	"قالها ومشى قدام نظرات بثينه المستغربه واللى سألت نوها فوراً
"
88	"- موضوع ايه اللى بينك ومابيننه وسؤال ايه اللى يقصده؟
"
89	"سندت مرفقها على الطرابيزه اللى قدامها وحطت ايدها على خدها تنفخ بضيق وقلة حيله وهي مش عارفه ترد على صاحبتها تقول ايه؟!
"
90	"بيسوق وهو صامت وعينه عالطريق لكنه مايعديش دقيقتين وتلاقيه نظرلها فجأه بحده واللتفت تانى للطريق مع صوت تنفسه المسموع بقوة من فرط انفعاله وهي ياتروح بعينها عالطريق او تمسك الفون وتقلب فيه من غير صوت وهي شاعره بنظراته اللى بتخترقها في انتظار انفجاره. حمدت ربنا اول اما لمحت سور الجامعة عشان تنزل بقى وتهرب من مواجهته. وبمجرد ما العربيه وقفت لمت شنطتها وادوتها بسرعه: - ياللا مع السلام يامدحت.
"
91	"- استنى عندك.
"
92	"ايدها وقفت على مقبض الباب وهي بتبلع ريقها. وبعدها التفتت تنظر له ببرائه.
"
93	"- نعم ياحبيبى. انت ناسى حاجه؟!
"
94	"مسكها فجأه من ايدها وهو بيجز على اسنانه: - يعنى عامله نفسك مش واخده بالك.
"
95	"- سيب يدى يامدحت. كده الطلاب هايخدوا بالهم.
"
96	"قالتها وهو بتشاور بدماغها عشان ينتبه وهو دا اللى حصل. ساب ايدها مضطر وهي مسكتها تدلك فيها تقول: - ياساتر يارب. ايدك ناشفه جوى.
"
97	"نظر لها بحده وبعدين سألها: - انا سمعت ضحكتك وانا طالع السلم. انتى ضحكتى مع الراجل ده؟
"
98	"هزت بدماغه تنفى
"
99	"- لا طبعاً. ازاى دا يحصل؟
"
100	"- امال انا بيتهيألي يعنى؟
"
101	"ردت ببرائه
"
102	"- معرفش!
"
103	"خبط على عجلة القياده بعصبيه: - انا مش عايز اتعصب عليكى يانهال. ارجوك راعى شعورى وبلاش تختلطى بحد غريب.
"
104	"- طب وانا عملت ايه طيب؟ دا طفل برئ لقيته بيكلمنى وبيتعلج بيا. انت هاتغير من طفل يامدحت؟!
"
105	"- اه. هاغير.
"
106	"قالها بمنتهى السهوله وهي ردت عليه بذهول؟
"
107	"- دا بجد مش هزار.
"
108	"كرر بتصميم: - ايوه بجد وانزلى بسرعه على كليتك عشان ما اتعصبش عليكى اكتر. وكلامى يتسمع مفهوم.
"
109	"ابتسمت هي تراضيه: - مفهوم.
"
110	"وفى البيت الكبير الدنيا كانت والعه بعد ما سامح ما رمى الخبر القنبله واستفزهم بكلامه وخرج.
"
111	"ياسين كان بيخبط بعصايته عالارض بعصبية. وهو بيفكر في الكارثه اللى عايز يعملها سامح بجواز بنته من معتصم دون مراعاة العواقب. على الرغم من انه عرف الحكاية كلها ومع ذلك مصمم.
"
112	"صباح بخوف على والدها: - ماتعملش في نفسك كده يابوى. صحتك.
"
113	"نظر لها بغضب وهو ساكت فكملت نجلاء.
"
114	"- ماما عندها حق ياجدى. انت كده ممكن تاذى نفسك فعلاً.
"
115	"وائل بعصبية: - وهو اللى قالوا بابا دا قليل دا كارثه بكل المقاييس.
"
116	"نجلاء بنظرة تحذيريه: - خلاص ياوائل. احنا عايزن نهدى.
"
117	"زعق ياسين فيها بعصبيه: - تهدى ايه يانجلاء وهي خربانة لوحدها. هو جوزك دا ايه؟ خلاص الفلوس عمت عينه؟
"
118	"والله ما انا عارفة ياجدى هو ايه اللى صابه؟
"
119	"وائل بعصبيه: - يعنى هايكون ايه اللى صابه. دا عايز يحرمنى من البنت اللى اتمانتها من قلبى ويجوز نورا لواحد تاريخه زى الزفت عشان فلوسه.
"
120	"رفع ياسين راسه بحركه مفاجئه.
"
121	"- ايوه صح فكرتونى ببت ال، اللى نجولها جولى رأيك تجول معرفش. هي البت دى اتجننت ولا ايه؟ اشحال ان مكانت شافته بعنيها يوم ما اتخانج مع عاصم راحت فين البت دى.
"
122	"قال الاخيره بزعيق. فردت عليه نجلاء: - والله ما انا عارفه ياجدى. اهى اختفت من وسطينا فجأه كده. ومعرفتش راحت فين!
"
123	"رجع تانى وكالته بعد ما كان واخد قرار انه مايرجعش غير بعد ماتسافر نجلاء وولادها لما حس ان بنتها متهوره وممكن تجيبلوا مشاكل. لكنه رجع يمارس شغله المتعطل لما لقى المده هاتطول. كان جالس على مكتبه وبيراجع في الحسابات لما سمع فجأه صوتها
"
124	"- مساء الخير.
"
125	"رفع نظره ليها بسأم فلاقاها داخله عليه وعلى وشها ابتسامه كبيره.
"
126	"- اخبارك ايه ياعاصم؟
"
1	"احساسك بضياع فرصتك في القرب من حبيبك بيخليك تفكر في اى وسيلة دفاع عن حقك. حتى لو وصلت لافعال جريئة او مجنونة.
"
2	"دا اللى كان بيعملوا وائل وهو ماسك الفون بتاع ياسين وبيطلب رقم عبد الرحيم رغم اعتراض ياسين على سوء التوقيت. لكنه رضخ في النهاية تحت ضغطه والحاحه.
"
3	"- الو، ايوه ياعم ياسين، الووو.
"
4	"استغفر ياسين بصوت واطى والفون على ودانه وهو مش عارف يقول ايه للراجل. ودا بيشجعه بنظراته ويحمسه. في النهايه رد بقلة حيله وصوت متردد: - الوو. ايوه ياعبد الرحيم ياولدى.
"
5	"رد عليه باندهاش: - خبر ايه ياعم ياسين؟ دا انا جولت انك سبت التلفون من يدك وسبتنى.
"
6	"بلع ريقه بتوتر: - لا ياولدى، بس اناااا.
"
7	"اتردد في جملته لكن مع نظرات الرجاء من وائل كمل: - كنت عايزك ضروري دلوك ياعبد الرحيم.
"
8	"وصله الصوت بقلق: - خير ياعم ياسين عايزنى في ايه؟
"
9	"- خير ياولدى ان شاء الله، انت فاضى تاجينى دلوك؟
"
10	"لمعت عيون وائل بحماس انطفى تانى لما سمع رده: - انت تؤمر ياعم، بس أجلها شوية عالليل عشان عندى ضيوف مهمين. انت مش غريب وهاجولك ان اختى هدير متجدملها عريس.
"
11	"ياسين وهو بينظر ل وائل اللى وشه اللى بهت لونه واتغيرت ملامحه.
"
12	"- طب بجولك ايه ياعبد الرحيم، ممكن ياولدى تجوم من جمبهم عشان اكلمك براحتى.
"
13	"- حاضر ياعم ياسين.
"
14	"قالها عبد الرحيم بقلق وبعدها بشوية كمل: - ادينى طلعت خالص من عنديهم ياعم ياسين. خير في حاجه؟
"
15	"لهفة وقلق وائل جعلت ياسين يتكلم بجرأه: - في الاول كده انت رديت عالعريس ولا لسه؟
"
16	"رد عليه باندهاش: - لا لسه دى اوى زيارة ليهم هو وابوه. واحنا هانرد بعد البت ما تشوفه وتجول رأيها.
"
17	"- زين جوى. عايزك تاخد جعدتك معاهم بصلاة النبى من غير ماتديهم موافقه ولا راي. و بعد ما تخلص معاهم تجينى على طول عشان انا كمان معايا عريس
"
18	"عبد الرحيم بدهشة: .
"
19	"عريس ودلوك ياعم ياسين؟
"
20	"ياسين باصرار: - ايوه دلوك عشان انت مش غريب وانا بعتبرك زى عيالى واكتر ياولدى وليا حج فيك.
"
21	"اتجوزنى يا عاصم.
"
22	"قالتها بمنتهى السهولة وكأن في ود ما بينهم او هما على علاقة قوية من زمان. وهي اللى كانت الفرحة مش سايعاها لدرجة انها عدت في الشارع مخصوص وهي بتدعى ربنا انها تقدر تشوفوا. دى طارت من الفرحة لما لقت حركة الرجالة خفيفة قدام الوكالة. امرت نيرة تروح لبيتهم عشان تدخل هي وحدها ل عاصم وتقولوا على الخبر السعيد بلهفة وسعادة كان نفسها تشوفها على وشه. بس اللى ماكنش يخطر على بالها انها تلاقى نورا وهي بتكلمه في امر يخصها والظاهر كده من طريقة كلامها بالجرأه دى معاه، يخصه هو كمان!
"
23	"دموعها كانت مغرقة وشها وهي حاسة برعشة في جسمها وارتجاف في كامل أطرافها، بتحاول توزن نفسها عشان ما توقعش قدامهم وهي مستنده على طرف طرابيزه خشب. رفعت رأسها لفوق وهي شايفاه بيتقدم نحوها بعيون يكسوها الحزن والالم بعد ما اتفاجئ بحضورها و نورا وقفت كلامها وبلمت بوش مخطوف.
"
24	"مسح بكف ايده على شعره بعد ماوصل عندها ووقف قصادها وهو بيبلع ريقه بتوتر: - انتِ فاهمة غلط يا بدور و...
"
25	"- انت اتخانجت عشانها؟
"
26	"قالتها هي بمقاطعة اربكته اكتر، صمت شوية وهو بيتنهد بصوت مسموع. فتابعت هي بصدمة: - ساكت ليه يا عاصم؟ يعنى هي كلامها صح؟
"
27	"رد بعصبية وصوت عالى: - للمرة الثانية بجولك انتى فاهمة غلط.
"
28	"- فاهمة غلط!
"
29	"قالتها بتعجب ودموعها نازله بغزارة قبل ما تتابع: - جاعدة معاك في الوكالة لوحديكم. اللى انا مراتك نفسها مدخلتهاش من ساعة اتجوزنك وبتجولك اتجوزنى. وفي الاَخر انا اللى فاهمة غلط.
"
30	"اتدخلت نورا في الحديث: - هو عنده حق وانتى فعلاً فاهمة غلط يا بدور اناااا...
"
31	"بدور بمقاطعة وصوت عالى: - انتى ايه ياشيخه؟! حطيتى عينك عليه من اول اما شوفتيه والظاهر كده انك وصلتى لهدفك.
"
32	"عاصم بصوت عالى
"
33	"- وطى صوتك يا بدور. افهمى الاول من غير فضايح.
"
34	"بسبابتها شاورت على نفسها وبصوت مهزوز مع دموعها اللى بتنزل بغزارة.
"
35	"- انا اللى بعمل فضايح يا عاصم؟ اناااا. ماشى ياواض عمى انا طالعة وسيبهالكم خالص عشان معملش فضايح.
"
36	"قالتها وخرجت على طول وحتى لما سمعته بينادي عليها بصوت متألم مردتش وكملت في طريقها.
"
37	"اتنهد هو بصوت عالى بعد خروجها وعينه بتنظر في الأرض بغموض.
"
38	"نورا بصوت خارج بصعوبة: - انا اسفه ياعاصم ماكنتش اقصد...
"
39	"- امشى...
"
40	"قالها بمقاطعة وشده خلتها تبلم فرفع عينه اليها بحده وهو بيشاور بايديه: - انا مش بجولك امشى، اطلعى على طول. وماشوفش وشك تانى هنا. غورى ياللا وخلصينى.
"
41	"نظرت عيونه كانت مرعبة على ملامح وشه اللى اتحولت بشكل مخيف. جعلها تخرج من الوكالة بخطوات مسرعة تكاد تكون جرى.
"
42	"واه واه. ايه الحلاوه دى ياحربى؟
"
43	"قالتها راضيه بابتسامة مالية وشها وهي ماسكة الكتالوج وبتقلب في صفحاته تتفرج على انواع غرف النوم واشكالهم الجديدة والحديثة.
"
44	"رد عليها بسعاده وعيونه على نيره: - اهم حاجة بس العروسة تنجى اللى هي عايزاه.
"
45	"راضية وهي بتنظر ل نيرة اللى بتبتسم بسعاده: - والعروسة شاورت عاللى عاجبها ولا لسه؟
"
46	"ردت عليها نيرة بخجل: - انا مافهمش جوى في الانواع الكتيرة دى. انا اخترت بس اللون و حربى يكمل بجى ويشوف المناسب.
"
47	"- حربى هو اللى يكمل!
"
48	"قالتها راضية بسخرية وعيونها على حربى اللى بينظر ل نيرة بزهو بعد كلامها وهي بتبادلوا بابتسامة وخجل.
"
49	"وجهت راضية كلامها ل حربى بصوت عالى: - هي امك شافت الصور دى كمان ولا جالت رأيها في اؤضة النوم.
"
50	"اتنفض من صوتها العالى فرد عليها بجدية: - لا يامرة عمى، انا امى ماتفهمش في الحاجات دى. هي ليها اؤضة حلوة وخلاص. على فكرة هي جاية دلوك تحكى معاكى على موضوع الفرح.
"
51	"راضية بابتسامة واسعه: - تاجى بالسلامة ياحبيبى ويتم فرحتكم على خير. ويهدى سركم ويرزقكم بالذرية الصالحة زى بدور وعاصم.
"
52	"حربى بنظرة وتنهيده ل نيره المكسوفة: - يارب يامرة عمى. دى احلى دعوه دى.
"
53	"- حجة ياولدى دا انا فرحت جوى بالخبر ده. اشحال نعمات دى تلاجيها طايرة من الفرحة دلوك.
"
54	"بداخل غرفتها القديمة ببيت والدها وعلى فرشتها كانت منهارة من العياط على فرحتها اللى انقطعت. وصدمتها في عاصم حبيب عمرها.
"
55	"- افتحى يا بدور. ودخلينى يابتى.
"
56	"دى كانت نعمات والدتها اللى اتفاجأت بدخولها عليهم بتماسك مزيف ومن غير أى كلام دخلت غرفتها وانهارت في البكى بصوت عالى من غير ماتقولهم السبب وتريحهم.
"
57	"كررت تانى وهي بتخبط على الباب بصوت عالى: - يابتى افتحى. انا مش حمل عمايلك دى.
"
58	"صرخت عليها من الداخل: - سيبنى في حالى ياما حنٌ عليكى.
"
59	"بعدها سمعت صوت والدها وهو بيتكلم بعصبية وشدة: - بت يا بدور. جوليلى عمل ايه معاكى عاصم عشان اتصرف معاه.
"
60	"رفعت وشها وهي متفاجئة من النبرة المشتدة لوالدها وهي مش عارفة ترد بأيه. سمعته تانى وهو بيخبط الحيطة بقبضته: - ردى يابت وجوليلى. انا واض اخوى مش هايبجالى اغلى من بنتى.
"
61	"مسحت دمعتها وهي بتحاول تتماسك في الرد معاه: - مافيش حاجه يابوى. انا زعلانة كده لوحدى.
"
62	"- كده لوحدك!
"
63	"قالها بسخرية وتعجب وتابع بعدها: - ماشى يا بدور حتى لو خبيتي برضك هاعرف وهابيجالى صرفة.
"
64	"دخلت نهلة الصغيرة تنده بصوت عالى: -عاصم جه يابوى عاصم جه.
"
65	"سمعتها من الداخل فتأكدت من المعلومة لما سمعت والدها بيتكلم بخشونة غير معتادة: - عملت ايه في بتى ياعاصم؟
"
66	"وصلها رده المندهش: - الكلام دا بتجولهولى انا ياعمى. انا برضك هأذى بدور. انت تعرف عنى انا كده؟
"
67	"زعق راجح بصوت اعلى: - امال بتى مالها يعنى؟ مجطعة نفسها من البكا كده من غير سبب؟!
"
68	"مااتحملتش ساعتها وفتحت الباب توجه الكلام لوالدها ووالدتها: - دى حاجه بينى وبين جوزى يابوى. وانا هاسويها معاه. ادخل ياعاصم؟
"
69	"علي الرغم من زعله لما شافها بالحالة المزرية دى. وشها احمر بشكل غير طبيعي وعيونها منتفخة بقوة. لكنه انبسط بداخله لما شاف حكمتها في موقف صعب زى ده.
"
70	"دخل وراها غرفتها بعد ماوالدها ووالدتها انسحبوا وسابوهم.
"
71	"اتنهد بصوت عالى قبل مايقول بعتب: - كده برضوا يا بت عمى تسيبى بيتك.
"
72	"التفتت تنظرله بحده وقالت: - ليه؟ كنت فاكرنى هاستنى لما تتجوزها وتدخلها عليا؟
"
73	"رد عليها بصدمة: - انا برضوا يا بدور هاعمل كده؟ ومعاكى انتى بالذات! انت ليه مش راضية تصدقى انك فاهمة غلط. سيبنى اشرحلك القصة كلها عشان تفهمي.
"
74	"مسكت دمعتها بالعافيه وهي بتقوله بصوت مخنوق: - سيبنى انت يا عاصم دلوك. عشان انا مش جادرة اسمع اى كلام. وجسمى كله تاعبني. واللى جبرني عشان افتحلك الباب بس زعل ابويا وعشان الموضوع مايكبرش.
"
75	"غمض عينه بتعب وهو بيتنهد بعمق: - حاضر يا بدور انا هسيبك ترتاحى النهارده بس اعملى حسابك من بكرة لازم هاتيجى على بيتك ودا مش امر كد ما هو رجاء.
"
76	"صباح كانت واقفة على باب المندرة وهي بتراقب القعدة اللى جمعت ياسين مع عبد الرحيم و وائل. نجلاء بنتها شدتها من ايدها بخفة وبعدت بيها شوية وبصوت واطى كالهمس: - انتى بتعملى ايه ياماما؟ مش خايفة احسن الضيف ياخد باله!
"
77	"صباح بصوت واطى زيها: - يابنتى ماهو انا هاموت واعرف. ايه اللى جايب عبد الرحيم دلوك بالذات؟
"
78	"كملت نجلاء بنفس الهمس: - وفيها ايه ياماما؟ مش جدى بيعزوا ويعتبروا زى ولاده.
"
79	"شاورت صباح بسبابتها قدام بنتها بحركة نفى: - لاااا اجطع دراعى ان ماكان الزيارة دى ليها سبب. انا جلبى محدثنى ان في حاجة؟ وابجى جولى امى جالت.
"
80	"هزت نجلاء راسها تراضيها فتابعت صباح بسؤال: - الا جوليلى صح. هي بتك نورا جاعدة فين مش شايفاها يعنى؟
"
81	"كتفت نجلاء ايديها وهي بترد بحزن: - قافلة على نفسها الاؤضة من ساعة مارجعت من بره. والله ما انا عارفة البت دى مالها؟!
"
82	"صباح بعد ما افتكرت: - طب نبجى نفكر فيها بعدين. خلينا اروح اشوف بيقولوا ايه في المندرة دلوك.
"
83	"قالتها وهي بتتسحب وترجع لمكانها تانى على باب المندرة قدام بنتها الى بتنظر لها بتعجب ومرح.
"
84	"وبداخل المندرة
"
85	"عبد الرحيم وهو بينظر ل وائل بدهشة.
"
86	"- انت يا وائل؟
"
87	"وائل بحماس: - ايوه انا اللى متقدم وطالب القرب. ويشرفني جداً لو توافق.
"
88	"كمل ياسين على كلامه: - على فكرة يا عبدالرحيم. انا لو مش متأكد من اخلاج وائل وتربيته. والله لو كان عمل ايه ماكنت هاتصدرله.
"
89	"شاور عبد الرحيم بكفه: - استنى بس ياعم ياسين. وائل زينة الشباب ومش محتاج وصاية. بس دلوك انت بتكلمنى بعد ما واض عمها طلبها. الامر صعب يابوى.
"
90	"ياسين باصرار: - مدام مارديتش عليهم يبجى مش عليك حرج. واحنا ياولدى شارين البت وشارين نسبك وانت زينة الرجال ويشرفنا نسبك.
"
91	"مسح بكف بطرف صوابعه على دقنه وهو بيفكر شوية بصمت قدام نظرات الترقب من ياسين و وائل في الاَخر قال: - والله انا كمان يشرفني نسبكم. بس اسكندرية بعيدة جوى ياعم ياسين.
"
92	"رد عليه وائل بلهفة: - من الناحية دى ما تشيلش هم انا كل كام شهر هنزل بيها واخليها تزوركم.
"
93	"ياسين كمان: - اهو جالك اها يعنى ملكش حجة. ياللا بجى ريحنا بكلمة.
"
94	"سكت سوية وهو شايف نظرات اللهفة في عيونهم وبعدها قال: - عالعموم انا ماليش رأى. انا هاجول للبنت وهي تختار مابينكم. انا كده يبجى عدانى العيب عاد
"
95	"ياسين بنظرة تفهم لوائل: - طبعاً ياولدى عداك العيب. وكل حاجة بعد كده تبجى نصيب.
"
96	"رجع عاصم على بيته وهموم الدنيا فوق راسه. رمى المفاتيح من ايده على الطرابيزه الصغيرة ونزل بتقله عالكنبة المريحة. ماكنش متخيل ان الامور تتطور بالصورة دى. هو مالوش ذنب في اللى حصل او يمكن يكون ليه ذنب عشان سمع لها. كان لازم يقفل الباب في وشها من الاول حتى لو بقلة زوق عالاقل كان اتجنب الصدع الكبير في علاقته مع حب عمره. بدور اللى فضل طول عمره يحارب عشان يوصلها. ولما وصلها دلوقتى معقول تضيع منه معقول؟
"
97	"فاق من شروده على صوت الفون وهو بيرن عليه برقم حربى نفخ بقوة وهو مش عايز يرد عليه ولا نفسه حتى يكلم اى مخلوق على وجه الارض. لكن مع استمرار زن الفون. فتح عليه يرد من غير نفس: - الوو، عايز ايه يا حربى؟
"
98	"وصله الصوت المرح يقول: - الووو ياابو الغايب. انت فينك ياراجل محدش شايفك؟
"
99	"- ابو الغايب!
"
100	"قالها بتعجب من الاسم وبعدها كمل: - انت مالك يا حربى؟ مهيس على اخر العشية ولا ايه؟
"
101	"ضحك حربى بصوت مجلجل: - ياراجل بجولك يا ابو الغايب تجولى مهيس. طب عقبالى يارب. ان شالله حتى يجولولى يا ابوسحلية.
"
102	"نهض من مكانه مخضوض بعد وصله المعنى فنطق بصعوبة يسألوا: - انت عرفت منين يا حربى؟
"
103	"رد عليه بضحكة: - كيف عرفت منين ياعم عاصم؟ مش نيرة خطيبتى اللى هاتبجى الجماعة مستقبلاً. كانت معاها في الوحدة لما كشفت والدكتورة بشرت بدور دى ما سبتهاش غير لما حرمكم المصون مشيتها عند الوكالة عشان تبشرك بنفسها ومايكونش معاكم عزول. ايوه ياعم الله يسهله.
"
104	"مقدرش يكمل المكالمة وقفل السكة وهو حاسس بسكينة حادة غرزت في قلبه بعد ماسمع من حربى اللى زود حزنه لأضعاف. يعنى هي كانت جاية الوكالة مخصوص تفرحوا وهو بغبائه ساب الفرصة لغيرها عشان تجرحها وتقطع فرحتها.
"
1	"حركت دماغها بعدم تركيز وهي بتكدب ودانها بحجة الاصوات العاليه للدجيي والسماعات: - انت بتقول ايه؟ كرر كلامى تانى بصوت اعلى.
"
2	"قرب بدماغه منها يقولها في ودانها: - عايز اقولك انى روحت مع جدى النهاردة عند عبد الرحيم وطلبنا ايد هدير رسمى وهو وافق ومعترضش.
"
3	"رفع راسه يقابل عنيها لقاها بتشد على ايده بلهفة: - انت بتتكلم جد يا وائل والنبى؟ اوعى تكون بتهزر ياولا.
"
4	"هز بدماغه ينفى مع ضحكة جميلة طالعة من القلب: - والله مابهزر انا فعلاً طلبتها والخطوبة رسمى يوم الجمعة ان شاء الله.
"
5	"بفرحة ام مشتاقة لفرح ابنها ضمته بقوة تاخده في حضنها.
"
6	"- الف مبروك ياحبيب قلبى. وأخيراً هاتتجوز اللى بتحبها بعد تعب ولف ودوران في البحث عليها.
"
7	"رد عليها وهو متبت في حضنها: - عندك حق ياامى فعلا. دا انا كنت خايف قوى لتروح منى بعد التعب دا كله.
"
8	"صباح بزغدة خفيفة بايدها: - ماخلاص يابت انتى ماصدقتى. سيبى الواض شوية
"
9	"الناس بتبص عليكم.
"
10	"نجلاء بعد مابعدت شوية عن ابنها: - خليهم يبصوا براحتهم. واخدة حاضنة ابنها حد ليه عندى حاجة. بس استنى هنا انت هاتعمل الخطوبة من غير ماتقول لابوك؟
"
11	"وجهت سؤالها الاَخير ل وائل اللى اتنهد بتعب: - والله ماانا عارف ياامى هاعمل ايه معاه؟ بس انا ححاول تانى ولو مرديش. يبقى خلاص بقى.
"
12	"عيونها كانت بتنقل مابين والدتها وابنها بقلق: - طب لو ماوافقش. هاعمل ايه انا بقى لو مرديش انى احضر معاك؟ هاتعمل الخطوبة من غيرى انا كمان يا وائل؟
"
13	"ربتت صباح بايدها على دراع بنتها بحنية: - خليكى في فرحة بنتك دلوك. وبكره يحلها الحلال.
"
14	"اللتفتت نجلاء ناحية بنتها وهي بتمتم في سرها: - فرحة بنتى! اللى كل يوم بموال وانا نفسى معدتش فاهماها.
"
15	"كانت بتتكلم بشرود ولكن وائل فوقها بصوته: - ايه ياست الكل؟ هاتفضلى واقفه كده سرحانة كتير. احنا عايزين نطلع لها للعروسة نسلم عليها مش جاية معانا؟
"
16	"وفى الكوشه عند العرسان نورا كانت قاعدة وفارده ضهرها بتفاخر. بعد ما نقت اغلى شبكة من اساور دهب وعقد يغطى صدرها دا غير الدبلة ومحبسها ومعاه جوز خواتم زيادة. والفستان من افخم اتيليه ومكياجها وشعرها في اشهر بيوتى سنتر. وكأنها بتعوض نفسها بالفلوس والدهب الكتير. انتفضت فجأة لما حست بلمسة ايده على دراعها.
"
17	"- في ايه ياجدع انت الله؟ دى المرة الرابعة تعملها واحذرك!
"
18	"قالتها بصوت واضح وهي بتنفض ايدها. قرب هو بوشه منها يكلمها بنظرات جريئة وصوت محذر: - وطى صوتك الناس هتاخد بالها. انا كنت عملت ايه ياعنى لعصبيتك دى كلها؟
"
19	"نظرتله بغيظ وهي تدوس على اسنانها: - بلاش استعباط معايا. مش عشان قاعدة بنص كم ودراعى باين يبقى هاسمحلك كل شوية تتحرش بيا.
"
20	"ضحك بسماجة قدامها يستفزها اكتر: - اتحرش بيكى ايه يامجنونة؟! دا انا خطيبك دلوك وجريت قوى هابجى جوزك. ماهو انا بصراحة بعد ماشوفت الحلاوة دى كلها مش هاجدر اصبر كتير.
"
21	"قال الاَخيرة باسلوب وقح ونظراته بتنزل عاللى مكشوف من فستانها. جعلها تقشعر من جواها صوت شقيقها اللى وصلها وهو بيكلم ستها خلاها تقوم منبوطة من مكانها وكأنه جالها نجدة. انتظرت لما وصل عندها واترمت في حضنه: - وائل حبيبي، انتى وحشتنى قوى ياقلبى.
"
22	"وائل اللى خرجها من حضنه بالعافيه بابتسامة كبيرة: - لدرجادى كنت واحشك؟ على العموم انتى كمان كنتى واحشانى. الف مبروك ياأحلى: نورا.
"
23	"قال الاَخيرة وهو بيبوس على رأسها بحنان اخوى وبعدها اللتفت ل معتصم يمد كفه ويصافحه على مضض: - الف مبروك يااااستاذ معتصم.
"
24	"شده من ايده ياخده في حضنه بالقوة بترحيب مزيف: - الله يبارك فيك ياابونسب ياغالى. ايه ياراجل انت محدش شايفك ليه؟
"
25	"خرج من حضنه يرد عليه بتوتر: - معلش بقى اشغال هي اللى بتلهى الواحد عن اذنك.
"
26	"قالها وابتعد عنه ينتظر جدته صباح اللى كانت بتحضن نورا تبارك لها. وبتقليد متوارث خرجت من بوكها خاتم دهب هدية وضعته في صابعها واتصورت معاها. اضطرت صباح تمد كفها ل معتصم تباركله وتتصور معاه وهي قلبها بيتقطع بداخلها
"
27	"نعم ياحبيبى كرر كلامك تانى عشان افهم
"
28	"خرجت من مدحت وهي بيمد دماغه وهو قاعد قبال اخوه رائف بتحفز.
"
29	"رد عليه رائف ببرود: - اممم يعنى انت عايزنى اجول واعيد في كلامى. ماشى ياعم. ياسيدى انا عايزك تجف معايا وانا بكلم ابوك. عشان تقنعه يروح معايا بكره نخطب نوها بعد ابوها الحاج سعيد ماخدت منه ميعاد.
"
30	"حط صابع ايده على خده يساله بسخرية: - وعلى كده انت ياحبيبى خدت منه الميعاد على الساعة كام بجى؟
"
31	"رد بعفوية وهو بيمط بشفايفه: - هو انا ماخدتش على بكرة بالظبط. انا كنت كلمت الراجل لما شفته في المحافظة وخدت رأيه والراجل صراحة رحب. فاتفجت انا معاه اوا اجازة هانزل فيها من الدراسة عالبلد. هاخد ابويا واخويا الدكتور وتبجى رسمى.
"
32	"بكف ايده شاور وهو بيحاول يسيطر على اعصابه: - يعنى انت قررت من نفسك وخطبت البنت من ابوها ودلوك بتقولنا عشان بس نروح معاك.
"
33	"رد بسهولة: - طبعاً ياعم. امال يعنى عايزنى مانفذش وعدى مع الراجل؟ هي دى برضوا الاصول!
"
34	"بنبرة استهزاء: - لا ميصحش وانت سيد من يفهم في الاصول يا رائف باشا!
"
35	"اتدخلت نهال اللى كانت بتسمع لحديث رائف من اول القعده بعدم تصديق: - يعنى انت لما بعت الرسالة ل نوها عن خطوبتك ليها من ابوها كان جد مش هزار؟
"
36	"رد عليها بثقة وحزم: - وهي الحاجات دى فيها هزار يابنتى؟ دا الراجل كان هايطير من الفرحة ومكانش مصدق. على فكرة يا نهال نبهى على صحابتك تتعدل في الرد عليا وبلاش منه الوش الخشب ده.
"
37	"ردت بعصبية: - يابنى انت مجنون؟! عايزها تكلمك ازاى وهي جالتلك من الاول انها هاتكمل تعليمها ومش عايزه حاجة تشغلها عنه.
"
38	"مدحت وهو براسه يستوعب: - يعنى انت كلمت ابوها رغم رفض البنت وكمان من غير ما تشورنا.
"
39	"اتعصب اخيرا في رده: - ماهى اللى غبية مش فاهمة. انا جولتلها هاخليكى تكملى تعليمك بس في بيتى زى اخويا الدكتور وصاحبتك نهال. بس مش مصدقة!
"
40	"- امشى جوم وغور من شى يا رائف؟
"
41	"قالها بثبات انفعالي على وشك الانفجار.
"
42	"رائف بنبرة اتهام ودراما: - انت بتمشينى يا مدحت من اؤضتك؟ ومش عايز تجف جمبى.
"
43	"صرخ عليه بصوت عالى ينهض مفزوع من مكانه: - امشى يا رائف واطلع حالاً دلوك. بدل ما افش غلي فيك دلوك وانا على اَخرى. اطلع ياض.
"
44	"فى الصرخة الاَخيرة كان وصل عند الباب. مسك في المقبض وهو بيتوعد: - ماشى يا مدحت خليك كديها. عشان انت كده بتتخلى عنى.
"
45	"وقبل مايتهور ويقوم عليه حس رائف فخرج بسرعة خوفاً منه. نهال انفجرت في نوبة ضحك من شكله و مدحت اللى كان متجهم وشه اتفرد ببطئ وفي النهاية ضحك معاها.
"
46	"لكن نهال اتكلمت أخيراً: - شكله بيحبها بجد والله. بس نوها هاتعلمه الادب دى صحبتى وانا عارفاها.
"
1	"احنا مالناش سلطان على مشاعرنا. عشان نوجها حسب حساباتنا الشخصية او حسب ما احنا رايدين. لكن كمان ربنا ادانا عقل نفكر بيه ونميز. عقل يمكنا من جمح رغباتنا واهوائنا. وحتى لو ماقدرناش نخمد الحب جونا لما يكون من طرف واحد بس. يبقى على الاقل مانبينش.
"
2	"قلبها الخاين بيدق بسرعة رهيبة من ساعة مالمحته وسط المدعوين. وهي في دنيا غير الدنيا. كانت بتحاول تلهى نفسها بالنظر ناحية البنات ورقصهم او حتى تركز في بعض الفقرات من عروض فنية. لكن في كل مرة نظراتها ترجع من تانى ناحيته. علّها تلمح نظرته ليها او حتى تقابل عيونها عيونه. ومع كل محاولة كانت بتصيبها خيبة امل. وهو عطيها ضهره في جلسته او هزاره مع ولاد عمه. وحتى لما يتحرك في القاعة او بين المعازيم. مافيش مرة رفع عيونه ناحيتها. ياما كان نفسها يشوف جمالها ولا فستانها اللى يبهر اكيد هايغير رأيه ويفكر فيها. ياما كان نفسها يبقى هو بجانبها دلوقتى في الكوشة وهو لابس البدلة الجميلة دى وهي ظاهرة عضلاته وطوله وعرضه واكنه من ابطال الرويات. بدل صاحبنا دا اللى قاعد جمبها ويليق عليه بس دور الشرير في الروايه.
"
3	"- مالك بتبصيلى كده ليه؟
"
4	"فاقت من شرودها على جملة معتصم. بعد ما لاقاها منتحة فيه بشرود. تداركت نفسها وهي بترد عليه: - هااا. لا مافيش. بس كنت مركزة في البدلة شوية. اصل شكلها جميل.
"
5	"مال ناحيتها وهو بيدقق النظر في عيونها: - ياااه، اخيرا خدتى بالك؟
"
6	"رفعت شفتها باستنكار: - اخيراً خدت بالى من ايه بالظبط؟
"
7	"بابتسامة غامضة وغريبة: - انا اقصد البدلة يا نورا ولا انتى مش مركزة؟
"
8	"نفخت بضيق قبل ترد على كلامه: - ماخلاص ياعم بقى. دى ماكنتش كلمة دى اووف.
"
9	"قالتها وشاحت بنظرها عنه. وهي غافلة عن الجحيم اللى اشتعل داخل عيونه.
"
10	"أجواء القاعة كانت مشتعلة. من ناحية الرجالة سامح ماكنش مقصر وهو بيرقص مع الشباب الصغيرين واكنه ناسى سنه. عكس ابنه وائل اللى كان قاعد مكتف ايديه. وشه بيتفرد بس وقت اما يكون بيكلم خطيبته. او بيكلم حد من العيلة وحتى لما سلم على اخته العروسة. سحب في ايده خطيبته هدير. سلموا الاتنين على العرسان واتصورا بشكل رسمي. وبعدها رجع لمكانه من تانى زيه زى الغريب.
"
11	"وعند الستات قرايب العريس من العيلة او اخواته البنات. كانوا مولعينها رقص وزغاريد. قرايب العروسة الستات كمان كانوا بيحاولوا يبينوا نفسهم. نجلاء مع والدتها صباح وستات وبنات من العيلة. نيرة كانت ماشية على نصيحة جدها وهي بترقص وتهيص معاهم. وتشد في نهال اللى كانت بترقص غصب عنها. لدرجة انها بقت تحس بتعب. ابتدى بشعورها بالمغص وبعدها اتطور اكتر بشكل قوى.
"
12	"حربى و رائف كانوا قاموا عشان يرقصوا مع الشباب. والجد ياسين اتنقلت قعدته على طرابيزة تانية مع ولاده ومجموعة من كبار السن من المدعوين. اتبقى مدحت و عاصم بس على طرابيزة وحدهم.
"
13	"مدحت وهو بيشاور بدماغه بشكل خفيف لكن مفهوم: - واخد بالك؟ البت عينها رايحة جاية عليك.
"
14	"عاصم بثبات وعيونه مركزة مع ابن عمه من غير حتى ما يبص ناحيتها: - هاتصدقنى لو جولتلك. انى مالمحتش طرفها من ساعة ما دخلت مع معتصم في الزفة.
"
15	"ابتسم مدحت وهو بيهز دماغه: - اصدق يا عاصم لانى ملاحظ وشايف. ودا اللى مخلى البنت هاتتجنن وهي جمب عريسها.
"
16	"دنا بدماغه يستفسر اكتر: - لدرجادى هي واضحة.
"
17	"جاوب بنظرة عيونه قبل مايرد: - واضحة جوى. بس بالنسبالى انا عشان عارف الحكاية من اولها. لكن بالنسبة لباقى المدعوين المشغولين في فقرات الفرح ما اظنش.
"
18	"هز دماغه بعدم رضا: - استغفر الله العظيم. والله البت دى طايشة وربنا يهديها. طب مش خايفة لعريسها معتصم باشا ياخد باله. لا ياعم انا اللمها وامشى احسن. حمد لله عرييتى معايا عشان اوصل بسرعة البلد.
"
19	"قال الاخيرة وهو بينهض عن الكرسى. فنهض قباله مدحت وهو بيمسك الفون ويحاول فيه: - وانا كمان قايم اروح بلا وجع دماغ. اما اتصل ب نهال بقى استعجلها.
"
20	"- ماهى نهال جاية علينا اهى؟ بس دى شكلها تعبان.
"
21	"رفع عيونه عن الفون ونظر للناحية اللى بيشاور عليها عاصم. وجدها فعلا جاية عليهم لكن وشها مخطوف وهي بتمشى بحركة بطيئة. اتقدم بسرعة بخطواته ناحيتها يسألها بجزع: - ايه مالك؟ حاسة بأيه؟
"
22	"ردت وصوتها بيرجف: - مش عارفة يا مدحت. بس حاسة نفسى تعبانة جوى. طلعنى بسرعة والنبى عايزه اروح.
"
23	"مسكها من ايدها يسندها وهو بيمشى بيها بخطوات بطيئة: - هي البت نيره فين؟ ماجاتش معاكى ليه؟
"
24	"- ضغطت على شفايفها تجاوب بصعوبة: - انا انسحبت من جمبيها من غير ماتحس. لما لاقيت نفسى مش قادرة اتحمل.
"
25	"عاصم اللى وصل عندهم بقلق: - سلامتك يابت عمى؟ هو ايه اللى حاصل بالظبط؟
"
26	"رفعت عيونها ليه بوجهها الشاحب وماقدرتش تنطق بكلمة. فنظر لابن عمه عشان يستفسر. لكن صدمته نظرة مدحت اللى اتسحب من وشه الدم من الخوف والقلق عليها.
"
27	"وعند باب القاعة ماقدرتش تتحمل اكتر من كده. شهقت بصوت مكتوم وعلى عياط: - مش قادرة يا مدحت. الالم رهيب.
"
28	"دنا مدحت يشيلها بين ايديه الاتنين. وهو بيصرخ فيها: - هو انتى حاسة بأيه بالظبط؟ انا مش فاهم حاجة.
"
29	"قبل ماترد نده عليه عاصم اللى كان بيتع خطواتهم مع خطواته: - مش وجت اسئلة دلوك ياواض عمى؟ تعالوا اركبوا معايا اوصلكم وبالمرة اطمن عليها كمان. حكم انا مش هاجدر اروح البلد من غير اطمن انا كمان.
"
30	"بدور وهي قاعدة عالكنبة وماسكة الفون وبتتصل بيه وهي بجوار والدتها اللى مندجمة وهي بتتفرج على مسلسل صعيدى قديم على التليفزيون: - شايفة ياما. الباشا بتصل بيه ومابيردش.
"
31	"نعمات اللى اتخضت من نبرتها: - خبر ايه يابت؟ ما انتى كل دقيقة بتكلميه. يمكن اتلهى في اللحظة دى وماخدتش باله؟
"
32	"ردت بعصبية: - ويتلهى في ايه بجى ان شاء الله؟ انا متصلة بيه من نص ساعة بالظبط. وقالى ربع ساعة تانى وهمشى يا بدور. ياعنى لو صادق في كلامه يبجى زمانه في الطريق دلوك؟
"
33	"نعمات تنحت فيها باندهاش: - يخرب مطنك. انتى بتحسبيلوا بالدقيقة يابت؟ ايه اللى جرا يا بدور؟ لدرجادى بقيتى متعلجة بيه؟
"
34	"جاوبت على والدتها من غير خجل: - ومتعجلش بيه ليه ياما؟ مش جوزى ونصيبى. واللى زى عاصم الف من تتمناه. يعنى لازم تبجى عينى وسط راسى واَخد بالى.
"
35	"ضحكت نعمات بصوت عالى: - واه يا بدور دا انتى حبيته واتكفيتى على بوزك كمان. بس برضك يابتى. خفى الغيرة شوية. جوزك مش عيل خفيف عشان تخافى عليه او منه. واهدى كمان عشان ماتكتميش على نفسه. الراجل مايحبش كده فاهمانى.
"
36	"سكتت شوية وظهر على وشها انها بتستوعب كلام والدتها اللى فاجاتها: - بت يا بدور ماترنى على اختك وخلينى أكلمها.
"
37	"- ليه ياما انتى عايزة منها حاجة؟
"
38	"- لا يابتى مش عايزة حاجة. بس محتاجة اطمن عليها. اتصلى يابتى اتصلى.
"
39	"وفى العربية. عاصم كان هو اللى بيسوق و مدحت قاعد في الكنبة الخلفيه وهو ضامم نهال اللى بقت تعيط بدموعها وهي بتصرخ معاه.
"
40	"- اه، مش قادرة اتحمل مش قادرة.
"
41	"مدحت وهو بيحاول يخفف عنها بقى بيرجف ويترعش من القلق خصوصا. بعد ما شرحتلوا حالتها وقالت باللى حساه.
"
42	"- بسرعة يا عاصم والنبى. بسرعة الله لا يسيئك.
"
43	"عاصم كمان صوته بقى بيخرج منه بالعافيه في الجو اللى يقلق ويوتر ده: - حاضر ياواض عمى. والله بحاول بس اكتر من كده هاعمل حادثة. واحنا عايزين نوصل المستشفى بالسلامة. يووووه ودى كمان بترن للمرة الالف. مش عارف ارد عليها واقولها ايه بصراحة.
"
44	"مدحت كان بيضمها اكتر ويحاول يطمنها ويهديها والفون بتاعها هي كمان بقى بيرن. اللى كان على الكرسى الامامى مع شنطنتها وبعض متعلقاتها. تناولوا عاصم وشاف النمرة: - دى بدور باينها زهقت منى وبترن على نهال كمان.
"
45	"صراخها ازداد اكتر مع دموعها اللى نازلة بحرقة. جعل مدحت يصرخ هو كمان بلوعة: - ماتردش على حد يا عاصم خلينا نوصل الاول ونلحج نهال ارجوك يا عاصم. ابوس ايدك ياشيخ.
"
46	"بلع ريقه وهو بينظر في المراية الامامية: - حاضر ياواض عمى مش هارد والله. بس انت اهدى. واحنا ان شاء الله نوصل ونلحجها.
"
47	"- برضك ماحدش فيهم بيرد؟
"
48	"سالتها نعمات بعصبية ل بدور الى وصلها هي كمان القلق: - والله برن ياما زى ما انتى شايفة ولا لاقية رد من اى فيهم. لا عاصم ولا نهال ولا حتى مدحت التلاتة برن عليهم بالمية مرة ومحدش معبرنى.
"
49	"ضربت نعمات كفوفها ببعض وهي بتصرخ في بنتها: - يعنى ايه؟ دى عمرها ماحصلت. التلاتة في وقت واحد مايردوش. اتصلليلى على ابوكى يابت. خلينا نطمن عليه هو كمان. في الليلة اللى مراضية تعدى دى.
"
50	"مسكت بدور فونها من تانى تحاول المرة دى على رقم والدها بناءً على رغبة والدتها اللى كانت بتندب في الحظ مع نفسها: - ياريتنى كنت روحت معاهم بدل الحيرة دى. بس كمان كنت هاسيبك ازاى؟ وانتى لوحدك وتعبانة. كان هايجينى قلب ازاى بس ياربى.
"
51	"صرخت بدور عليها: - خلاص ياما هدى شوية خلينى اعرف اتكلم. ابويا فتح اها.
"
52	"- الوو، ايوه يابوى.
"
53	"الوو، ايوه يا بدور عايزة حاجة يابتى؟
"
54	"وقبل ماترد عليه اتفاجأت بأيد والدتها الى شدت الفون منها بسرعة: - ايوه يا راجح. ادينى نهال بنتى عشان اكلمها.
"
55	"راجح وهو مستغرب الصوت مع دوشة الفرح كمان: - مين معايا؟ نعمات! انتى بتقولى ايه مش فاهم.
"
56	"صرخت هي بصوت عالى: - بعد عن الصوت العالى والاغانى واسمعنى زين يا راجح. عايزك توصلنى ببتك نهال دلوك وبسرعة عشان اكلمها واطمن عليها.
"
57	"رغم انزاعجه من الصوت العالى من مراته لكن الخوف دب في قلبه هو كمان في الرد عليها: - بنتى نهال مالها يامرة انتى؟ هو في حاجة حصلت؟
"
58	"حركة راجح في السؤال عن بنته او الدكتور جوزها و عاصم نقلت الخوف في قلب معظم افراد العيلة. اللى اتجمعوا خارج القاعة يسألوا بعض ويستفسروا عليهم. خصوصاً لما بلغهم. ان التلاتة خرجوا مع بعض. من غير مايشعر بيهم حد ولا يعرف وجهتهم.
"
59	"ياسين وهو بيدب عصايته على الارض بقوة: - معناتوا ايه ده لما تتصلوا عليهم التلاتة وماحدش فيهم يرد. خبر ايه؟ دا حتى عاصم سكته غير سكة الدكتور ومرته نهال بتنا؟
"
60	"رائف وهو ماسك الفون: - والله ما انا عارف ياجد. انا كنت بهيص مع الشباب وماشوفتش حد فيهم لما طلعوا عشان اعرف اى معلومة.
"
61	"راجح وهو بيفرك بايديه الاتنين وبيبلع في ريقه بصعوبة: - وبعدين يابوى. انا المرة عملالي مناحة في البلد عايزة تطمن. وانا جاعد هنا زى الاطرش في الزفة. وجلبى وكلنى على بتى وعيال عمها الاتنين.
"
62	"عبد الحميد وهو بيخاطب ابنه بشده: - حاول ياواض من تانى ورن على اخوك.
"
63	"رائف وهو بيشاور بالفون اللى في ايده: - والله يابوى برن على أرقام التلاتة ولسة برضك مافيش رد.
"
64	"اتدخل معاهم محسن: - ياجدعان وانتوا ليه عاملينها مشكلة كبيرة بس؟ مش يمكن الدكتور ومرته راحوا بيتهم. وعزموا على واض عمهم عاصم يروح معاهم.؟
"
65	"المرة دى جه الرد من ناحية حربى اللى كان واصل حالا: - ياجماعة معلش ان كنت هازود القلق عنديكم. بس حالاً دلوك وصلتنى معلومة من واحد صاحبى من قرايب معتصم بيقول انه شاف الدكتور مدحت وهو شايل مرته وبيجرى بيها وهي تعبانة وركبوا عربية عاصم.
"
66	"هب راجح من مكانه مخضوض: - بتى لايكون جرالها حاجة. طاب اروح فين دلوك؟ عشان اطمن عليها.
"
67	"سالم بثبات انفعالي: - اهدى شوية يا راجح واطمن. احنا نخطف رجلينا دلوك على طول على شقة مدحت وان شاء الله نلاقيهم هناك ونطمن. وانت يا حربى ماتخليش الحريم يحسوا بحاجة.
"
68	"ياسين وهو بيتحرك معاهم: - طب ياللا بينا احنا هانستنى تانى ليه؟ ياللا بسرعة.
"
69	"وقبل مايتحركوا كويس. نده رائف عليهم كلهم بلهفة: - استنوا ياجماعة عاصم فتح تلفونه: وقفوا الجميع منتبهين وهو بيكلم ابن عمه في الفون: - الوو يا عاصم انت كنت فين جلجتنا؟ مابتردش ليه عالتلفون انت ونهال ومدحت اخويا الدكتور.
"
70	"-...
"
71	"- انت بتجول ايه؟
"
72	"الجملة نفسها خضت الجميع وهما منتظرين يسمعوا خبر يطمنهم. لكن ملامح رائف اللى اتغيرت قلقتهم زيادة. قبل مايرفع راسه ليه ويقول بعدم استيعاب: عاصم بيجولى ان نهال دلوك في غرفة العمليات!
"
73	"فى ايه يا نيره؟ هو جدك وعمامك راحوا فين كده فجأة واختفوا؟
"
74	"سالتها صباح بريبة ل نيرة الى انتابتها حالة القلق كمان: - مش عارفة والله ياعمتى. بس انا كلمت حربى حالاً وقالى انهم راحوا زيارة لحد عيان هنا في المحافظة.
"
75	"صباح بارتياب: - كيف يعنى احنا جاين في فرح ولا في زيارات. ثم العيان دا يعنى افتكروه بس النهاردة؟
"
76	"- هو ايه اللى افتكروه بس النهاردة؟
"
77	"دا كان سؤال وائل اللى طب فجأة يقعد جمبهم على الطرابيزة. اللى ضمت معاهم ستات وبنات من العيلة.
"
78	"سكتت صباح لكن نيره حبت تغير الموضوع: - حاجة بسيطة يا وائل متشغلش بالك انت. المهم بقى انت متعرفش الفرح هايخلص امتى؟ عشان نعرف ميعاد مرواحنا.
"
79	"نظر في ساعته قبل ما يرد عليها: - على حسب مواعيد القاعة. يبقى نص ساعة كدة ويخلص الفرح.
"
80	"صباح برباطة جأش رغم القلق اللى دب في قلبها: - ربنا يتمها على خير. وانت ياحبيبى عقبال مايتم فرحك على هدير. هي دى اللى هاتبقى فرحتى على حق.
"
81	"دخلوا الرجالة وفي مقدمتهم ياسين و راجح في طرقة المستشفى يبحثوا عن القسم اللى ذكروا عاصم بالتحديد. وعلى وصف ممرضة في المستشفى. وجدوا عاصم وهو ساند بضهره على الحيطة وبينظر في الارض بشرود وحزن.
"
82	"راجح في ثوانى وصل عنده عشان يسألوا بلهفة: - عاصم ياولدى. مالها بت عمك؟ ايه اللى جرا بالظبط؟
"
83	"رفع عيونه لعمه مجفل وهو مش عارف يرد عليه بأيه: - ااااام. مش عارف ياعمى؟ انا جاعد مستنى اعرف.
"
84	"راجح بانفعال وصوت عالى: - مش عارف كيف؟ امال مين اللى يعرف يعنى؟
"
85	"فى اللحظة دى الرجالة وصلوا. شد سالم اخوه يبعده شويه عن ابنه ويهديه: - استنى ياخوى حن عليك. خلينا نستفسر. فهمنى يا عاصم ياولدى. بت عمك في اؤضة العمليات جوا بتعمل ايه؟
"
86	"ياسين كمان بعصبية: - ماترد ياواض وخلينا نطمن ولا نعرف اى حاجة.
"
87	"رد عليهم عاصم برجاء.
"
88	"- ياجماعة معرفش والنعمة مااعرف. انا جبتها مع جوزها وهي بتصرخ وتبكى من القاعة. دخلنا المستشفى على الاستقبال. شوية ولقيتهم داخلين بيها غرفة العمليات وجوزها عقم نفسه ودخل معاها. ازيد من كده معرفش.
"
89	"راجح الارض بقت تلف بيه: - يعنى انا بتى دلوك في ايد الرحمن وانا معارفش باللى صايبها. اعمل ايه عشان اطمن يابوى؟
"
90	"رائف بصوت ملهوف: - اؤضة العمليات اتفتحت ياعمى.
"
91	"جريوا جميعهم على غرفة العمليات. اللى خرج منها مدحت بشكل مزرى قبل خروج المريضة: - بتى مالها يا مدحت وبتعملوا معاها ايه جوا؟
"
92	"رفع راسه يمسح دمعة نزلت غصب عنه ويرد بصعوبة: - نهال سقطت ياعمى!
"
93	"دخلت تجر في فستانها بضيق وهي بتنفخ. دخل هو خلفها وقفل الباب. عيونه كانت بتابع كل حركة منها. من اول قلعها الطرحة ورميها في الارض. كانت بتفحص الشقة باهتمام شبر شبر.
"
94	"- مش بطالة يعنى الشقة. بس دى شكلها كانت مسكونة قبل كده؟
"
95	"رد عليها وهو بيرمى مفاتيح الشقة وبيفتح في زارير الجاكت عشان يقلعه: - اممم. هي فعلاً كانت مسكونة. بس اطمنى ماحدش غريب كان ساكنها. دى بتاعتى انا من عمر 20 سنة. باجيها بس لما اكون عايز ارفه عن نفسى واقضى وجت حلو وشقاوة ودلع يعنى. انتى فاهمانى بجى.
"
96	"قال الاَخيرة وهو بيغمز بعيونه اثار عصبيتها بشكل جنوني: - اه ياحيوان ياغبى. بقى جايب عروستك في الحلال. عشان تقضى شهر العسل في شقة القرف اللى كنت بتعمله قبل الجواز. طب ودينى لو ماروحتنى حالاً لا اروح بنفسى.
"
97	"شاور بسبابته على صدره بابتسامة مريبة: - بجى انا غبى وحيوان؟
"
98	"صرخت بعصبية: - يعنى سبت كل كلامى ومسكت في دى. طب انا ماشية وسيبهالك. اشبع فيها لوحدك.
"
99	"قالتها وهي بتلف بفستانها وتتحرك ناحية الباب وقبل ماتفتح لقيته بيشالها من عالاض ويرجع بيها لداخل الشقة وهو بيضحك بصوت مجنون: - راحة فين ياعروسة؟ في واحدة تسيب عريسها برضك في يوم فرحها. انتى عايزة الناس تاكل وشى.
"
100	"حاولت تفلت نفسها وهي بترفس برجليها وتضرب بقبضة ايديها على صدره: - سيبنى ياغبى ياحيوان مرة تانى كمان بقى واتفلق.
"
101	"شدد عليها اكتر وهو بيضحك ويجز على اسنانه: - انا هاوريكى الغبى والحيوان بيعمل ايه؟!
"
1	"كل انسان زى ماجواه الخير كمان جواه الشر. وزى ما ربنا وزع علينا ارزاقه. فهو كمان خلقلنا عقل نفكر بيه ونعرف نميز الكويس والوحش. واحنا بأرادتنا بنختار طريقنا.
"
2	"نزلت نجلاء من اؤضتها لقت ياسين ووالدتها صباح وولادها التلاته بيفطروا عالسفره قدمت بخطواتها عليهم: - ايه دا انتو بتفطروا!
"
3	"نورا والاكل في بقها وهي بتهزر
"
4	"- لا ياماما احنا بنلعب!
"
5	"- هيهي خفه.
"
6	"قالتها نجلاء بتكشيره وهي بتمسك كرسى وتقعد جمبهم. ضحكوا كلهم حتى ياسين فادخلت صباح: - معلش يابتى اصلها بتهزر
"
7	"نجلاء بضيق
"
8	"- هزار بايخ زيها.
"
9	"- دا ماسموش هزار. دا اسمه استظراف ياتيته
"
10	"قالها وائل وهو بيخبط بكف ايده على جبهة نورا اللى صرخت: - اه، ضربة في ايدك.
"
11	"زعقت صباح فيها
"
12	"- عيب يابت تدعى على اخوكى. انتى انجنيتى.
"
13	"- عشان تشوفي بس تربية بنتك ياما اللى تفرح.
"
14	"قالتها نجلاء بغيظ فاتكلم ابنها الصغير اللى كان ساكت.
"
15	"- بس انا شاطر ياماما مش كده!
"
16	"بكف ايدها وعلى شعره الناعم: - طبعاً ياروحى انت اشطر واحد فيهم. حبيب ماما انت ياميدو.
"
17	"ندهت صباح
"
18	"- يابتى سيبى شعر ولدك وكلى. انت جايه تتفرجي علينا.
"
19	"- لا ياماما، انا فطرت بدرى اساساً مع سامح قبل مايخرج.
"
20	"رد ياسين اللى كان ساكت وبيتفرج بس.
"
21	"- طلع فين يابتى بدرى كده؟
"
22	"صباح كمان
"
23	"- صح يانجلاء. دا انا مرضيتش اصحيكي عشان خاطر جوزك وجولت عليه تعبان من السفر.
"
24	"نجلاء.
"
25	"- والله ياماما انا لما سألته. قالى هايقابل واحد صاحبه
"
26	"ياسين بدهشة
"
27	"- صاحبه! وهو جوزك ليه اصحاب اساساً هنا في البلد؟
"
28	"مطت نجلاء شفايفها بعدم فهم وردت نورا
"
29	"- بس انا فرحانه قوى ياماما عشان هانقعد كام يوم تانى في البلد.
"
30	"وفى بيت قديم بالطوب اللبن او الطينى بمنطقه مهجورة تقريبا الا من عدد قليل من السكان الغلابة في اللى مقدروش يسيبوا بيوتهم القديمة ويبنوا بدالها بيوت جديده. كان واقف سامح في قلب البيت وهو بيستعيد ذكرياته القديمة فيه بعد ما افتكر انه نسيها ونسي البلد كلها بكل مافيها بذكرياتها السعيده والمؤلمة. خرج من تفكيره على صوت خبط على الباب القديم الخشب.
"
31	"وبعد مافتح الباب: - اهلاً، اتأخرت يعنى؟
"
32	"رد عليه وهو داخل.
"
33	"- سامحنى عاد ياعم سامح. ما انا جولتلك انى عايش لوحدى وجبيصى الزفت اتاخر عليا النهارده.
"
34	"رد جبيصى اللى كان داخل وراه
"
35	"- وانا اعملك ايه؟ ان كان نومك تجيل!
"
36	"شاور معتصم بايده عليه
"
37	"- شايف ياعم سامح. عشان تعذرني بس!
"
38	"رد عليه سامح مبتسم
"
39	"- معلش بقى سيبك منه وتعالى ادخل معايا نشوف المكان اللى تقصده
"
40	"معتصم وهو بيتقدم بخطواته لقلب البيت.
"
41	"- بينا ياعم سامح!
"
42	"انتهى وائل مكالمته في الفون بسرعة اول اما لمح جده خارج من البيت عشان يجرى عليه ويحصله.
"
43	"- جدى جدى. استنى والنبى قبل ماتخرج.
"
44	"اللتفت له ياسين بجسمه كله: - خير ياولدى عايزنى في ايه؟
"
45	"قرب بخطواته السريعه من جده
"
46	"- كنت عايز اكلمك ياجدى في موضوع امبارح. انت نسيت ولا ايه؟
"
47	"عقد حواجبه شوية بتفكير وبعدها: - ااه. انتى جصدك على موضوع هدير. طيب انتى مش ماشى انهارده ياولدى عشان شغلك.
"
48	"رد عليا بلهفه.
"
49	"- لا ياجدى ما انا كلمت واحد صاحبى واتفقت معاه عشان يظبط الدنيا هناك. المهم انت ياجدى عايزك تشوفلى الموضوع دا بسرعه والنبى.
"
50	"هز بدماغه يراضيه: - حاضر ياولدى هبقى اشوف.
"
51	"هم عشان يتحرك وقفه وائل تانى: - ياجدى ماتقوليش هاشوف. انا عايز فعل.
"
52	"خبط ياسين بالعصايه على الارض بسأم: - يابوووى، دا انت زنان جوى ياشيخ. حاضر هاكلم عبد الرحيم النهارده واسأله على مرته واما اشوف هاتصرف ازاى في السؤال التانى عن البنيه. استريحت كده.
"
53	"هز بدماغه بقلق
"
54	"- لا ياجدى انا مش هاطمن غير لما اخطبها واتأكد انها بقت خطيبتي.
"
55	"- يووووه انا ماشى اشوف مصالحى. دا انت وجفت حالى ياشيخ باه.
"
56	"قالها ياسين وهو بيشوح بأيده قبل ما يمشى ويسيبه على قلقه.
"
57	"وبداخل غرفتها وعلى سريرها وهي بتتقلب بسعاده عليه وهي ماسكه الفون وبتنظر لنمرته اللى اخدتها من فون جدها بصنعة لطافه اخدت نفس طويل وبعدين خرجته تانى قبل ماتطلب نمرته وتنتظر صوته على احر من الجمر. فرد هو بعدها بثواني
"
58	"- الو، مين معايا؟
"
59	"حطت ايدها على قلبها وكتمت شهقة السعاده التي غمرتها من سماع صوته بس.
"
60	"كرر هو تانى.
"
61	"- الو. مين معايا بجول؟
"
62	"برضو ماقدرتش ترد ولكنها سمعت صوت من بعيد بينده عليه.
"
63	"- هاتعوج النهارده ياعاصم في الجيه؟، فرد عليها من مكانه
"
64	"- لا يابدور هاعدى على ابويا الضهر وهاجى على طول.
"
65	"وبعدها رجع للفون تانى يتكلم بزعيق
"
66	"- ماترد انت كمان، ولا على ايه ها.
"
67	"قال الاخيرة وهو بيقفل الفون ويرميه عالفرشه. ودى نظرت للفون بلخبطه. فعلى الرغم من سعادتها بسماع صوته لكنها اتحرقت بنار الغيره اما سمعت صوت بدور اللى عايشه معاه ومتجوزها وبيحبها. بس اما افتكرت اخر المكالمه عينها لمعت بسعاده من تانى وهي بتردد مع نفسها
"
68	"- و اخيرا هاشوفك!
"
69	"انت متأكد انه موجود هنا؟
"
70	"قالها سامح وهو بيشاور بالعصايه على مكان محدد بارض البيت. فرد عليه معتصم وهو بيشاور بعصايته على نفس المكان: - على كلام الشيخ والمسافة اللى حددهالى يبجى هنا بالظبط. واحنا نتعب نفسنا ليه؟ انا شويه كده واتصل بيه يجى هنا ويحدد بنفسه باب السرداب.
"
71	"- طب ياريت والنبى بسرعه انا مش عايز اقعد هنا كتير. دى مش عادتى اصلاً!
"
72	"ابتسم معتصم وهو بيظبط شملته.
"
73	"- ما انا عارف ياعم سامح انك مابطيجش البلد. فاكرنى مش عارف السبب. انا امى حاكتلى على كل حاجة.
"
74	"نظر له باستفهام.
"
75	"- هي امك بنت مين في البلد؟
"
76	"ابتسم له بتسلية
"
77	"- انا امى تبجى انتصار بنت عبيد الغفير اللى كان جاركم هنا في الناحيه التانية.
"
78	"رجع براسه يفتكر وبعدها: - عبيد الغفييير! افتكرته وافكترتها هي كمان بس دى كانت صغيره! قبل ماامشى من البلد واسيبها!
"
79	"- اهى اللى كانت صغيره دى. كانت عارفه حكايتك من ابوها وامها. اللى كانوا بيدعوا على عمك الظالم واض الحرام.
"
80	"- اااه. فكرتنى ليه بس بابن ال، اللى اكل حقنا انا وامى من ورث ابويا لما بصمها على ورق بيع وشراء من غير ماتدري بحجة انه بيخلص لها الورث. الله يجحمه بقا مطرح ما راح. انا عمرى ماهاسامحه.
"
81	"- طب ما اشتاكيتش ليه ياعم سامح في المحكمه وتجيبلك حجك؟
"
82	"هز بدماغه يبتسم بسخريه مره: - اشتكى مين يابنى؟ الورق كان سليم مافيهوش تزوير. انااخدت امى واخدت مراتى اللى كانت عروسه جديد ورحت اسكندريه عشان تبقى هي بلدى بعد ماكرهت البلد دى واللى فيها وسيبت حقى عند ربنا
"
83	"ابتسم معتصم يرد عليه بتفاخر: - وادى ربنا جبلك حجك ياعم سامح. وطلعلك مقبره ملكية تحت بيتك يعنى كنوز ماتتعد.
"
84	"شعر سامح بفرحة غريبة وهو صدره طالع نازل من الانفعال.
"
85	"- انت متأكد يامعتصم يابنى!
"
86	"- متاكد زى ما انا شايفك كده. اللى جاللى الكلام ده الشيخ مدبولى. دا ياما طلعنا انا وابويا مقابر من المنطجه دى بالذات. امال انا رايحلك اسكندريه ومعدى البلاد دى كلها عشان اهزر! بس على الله بقى ماتتأثرش بكلام ياسين وولاده اللى عادونى انا وابويا عشان مااتوفجناش انا وبنتهم في الجواز. دى حاجه بأمر ربنا ودا جسمه ونصيب.
"
87	"- بس ابوك محبوس يامعتصم! يعنى ممكن يبقى معاهم حق.
"
88	"فتح كفوفه في الهوا.
"
89	"- حتى لو كان! دا مهما كان يبجى ابويا يعنى لازم ادافع عنه. دا كفاية الفلوس اللى سايبهالى في البنوك ولا شغالنة الاثار اللى عرفنى سككها كلها. اللى تجعلنى ملك طول عمرى. ولا انت ايه رايك؟
"
90	"لمعت عينه بطمع كبير يرد عليه: - معاك حق يامعتصم!
"
91	"وعند مدحت في المدينه بعد انتهاءه من عملية لحاله طارئه خرجته في نص الليل. غير يونيفورم المستشفى ورجع على طول عالبيت يطمن على نهال اللى غابت عن كليتها. فتح باب الغرفة لاقاها لسه نايمة و الغرفة ضلمه عشان متقفله. دخل على طول عالستاير وشدها عشان تنور الغرفة. صحيت نهال وهي بتزوم بضيق بعد ما اخترق الضوء القوى جفونها
"
92	"- ليه كده بس يامدحت اووف؟
"
93	"قالتها وراحت مقلوبه على وشها وشدت المخده تدرى دماغها كلها.
"
94	"قلع هو الجاكيت والجزمه ورمى نفسه جمبيها: - جومى ياكسلانة. هاتفضلى نايمه لامتى؟
"
95	"زامت هي اكتر من لمسات ايديه وهو بيصحيها
"
96	"- يابوووى سيبنى والنبى.
"
97	"كمل على وضعه بغلاسه
"
98	"- اصحى الاول وانا ابطل. ياللا ياكسلانه ياللا.
"
99	"- يووووه عليك. لما تطلب معاك غلاسه.
"
100	"قالتها بقلة حيله وهي بتتعدل على ضهرها وترفع عنها المخده. فكملت وعينها في عينه
"
101	"- ادينى اتنيلت عاوز ايه؟
"
102	"ابتسم بسعاده وباس على خدها.
"
103	"- ايو كده ورينى وشك المنور ده خلينى اتصبح، صباح الفل.
"
104	"قال الاخيره وهو بيبوسها في خدها التانى. وشها اتفرد بابتسامه جميله بعد ما كانت قايمه مضايقة.
"
105	"- شكراً!
"
106	"رفع راسه ينظرلها مستغرب: - على ايه بتشكرينى؟
"
107	"- عشان بتجولى كلام حلو.
"
108	"رفع لها حاجبه بشقاوه وهو بيضحك
"
109	"- لا والله على اساس ان دى اول مره اجولك كلام حلو يعنى.
"
110	"- لابس كنت محتاجه كلمتين حلوين النهارده صراحه.
"
111	"نظر لها مستغرب
"
112	"- ليه يعنى؟
"
113	"مطت شفايفها وعينيها رايحة جاية
"
114	"- مش عارفه. يمكن عشان سيبتنى في نص الليل امبارح وانا كنت خايفه جداً وماقدرتش انام غير بعد الفجر ما ادن والنور ظهر يمكن!
"
115	"كلمها بجديه.
"
116	"- لدرجادى انتى خايفه؟
"
117	"قامت بجذعها ترد عليه
"
118	"- انا شغلت الشاشه بالقرآن وحاولت اشغل نفسى بالشات مع اصحابي بس كانوا نايمين بصراحه كنت هاموت من الخوف.
"
119	"نظر لها بحنان وتأثر وبعدها شدها من ايدها يضمها ويلمس على شعرها برقه.
"
120	"- معلش ياروحى سامحينى. بس اعمل ايه طيب دى كانت حادثة والراجل كان هايروح فيها. فكان لازم ننقذه.
"
121	"خرجت من حضنه ترد
"
122	"- انا عارفه كل اللى هاتجولوا بس انا بحكيك على اللى حسيته.
"
123	"- عشان كده ماروحتيش الجامعه؟
"
124	"ضحكت بمرح.
"
125	"- اروح فين؟ انا ماسمعتش المنبه اساساً.
"
126	"مع سماع صوت الطرقات على باب البيت. قامت نيره تفتح الباب والفون على ودانها وهي بتكلم حربى. لقتها نورا ابتسمت لها بترحاب. : - اهلا يانورا ايه المفاجأه الحلوه دى.
"
127	"دخلت المذكوره بضحكه: - ازيك يانيره. وايه اخبار خالى عبد الحميد.؟
"
128	"بعد ماسلمت عليها نيره شاورت لها بايدها
"
129	"- اتفضلي حبيبتى خالك عبد الحميد وامى جاعدين جوا ادخلى سلمى عليهم. بس ايه اللى جايباه في ايدك ده؟
"
130	"نورا وهي داخله: - دا رز بلبن ياقلبى انا عملاه بالمكسرات قولت ادوقكم منه
"
131	"نيره بانبهار
"
132	"- الله. دا شكله يهبل يانورا.
"
133	"ردت عليها بتفاخر
"
134	"- طبعاً ياروحى. دا انا استاذه فيه. عن اذنك بقى عشان اروح وسلميلى انتى على كل اللى قاعدين جوا.
"
135	"مسكتها نيره من ايدها
"
136	"- استنى يابت انتى لحجتى تجعدى.
"
137	"نورا وهي بتفلت ايدها باستعجال: - لا ما انا لسه هاعدى بطباق تانيه لببت خالى سالم وبيت خالى راجح.
"
138	"- طب استنى اروح معاكى.
"
139	"وبحركه سريعه.
"
140	"- متشكره ياقلبى. انا عارفه السكه كويس سلام بقى
"
141	"- ماشى ياستى سلام
"
142	"قالتها نيره وهي بتقفل الباب وبعدها رجعت تكلم حربى في الفون تانى
"
143	"- الو، ايوه ياحربى.
"
144	"حربى بعصبيه
"
145	"- ساعه سايبانى عالتلفون يانيره والتانيه كمان عايزه تطلعى معاها من غير ماتجوليلى ولا تاخدى رأيى
"
146	"هزت نيره بدماغها بيأس: - شكلك عايز تتخانج ياحربى!
"
147	"وعند ياسين اللى راح لبيت عبد الرحيم عشان يطمن على نسمه قابلوا عبد الرحيم بترحاب كيير لجل اللى عملوا مع عيلته
"
148	"- والله ياعم ياسين انتى جميلك دا في رجبتى ليوم الدين
"
149	"زغدوا على كتفه بخفه
"
150	"- عيب ياواض كلامك ده. دا انت ولدنا.
"
151	"عبد الرحيم وهي واضع كفه على صدره
"
152	"- دا انا اتشرف ياعم ياسين والله. هو انا اطول.
"
153	"- دا احنا اللى نتشرف ياولدى. ياسبع انت ياسيد الرجال. ها عامل ايه الغايب وام الغايب.
"
154	"رد عليه بابتسامة رضا.
"
155	"- الحمد لله الدكتوره طلعت زينه امبارح وجدرت تنقذهم هما الاتنين. ودلوك اهى جاعده مرتاحه لحد ما ربنا يقومها بالسلامة.
"
156	"- الشاى يابوى
"
157	"قالها طفل في عمر 6 السنين وهو داخل. رد عليه عبد الرحيم
"
158	"- تعالى يامصطفى. سلم على جدك.
"
159	"دخل الولد سند الصنيه على الترابيزه اللى قصادهم واتقدم يسلم على ياسين.
"
160	"مسكه ياسين وباسه من خده وهو بيطبطب على كتفه
"
161	"- وانت اسمك ايه يابطل؟
"
162	"- انا اسمى مصطفى عبد الرحيم.
"
163	"قالها الولد بصوت عالى قبل مايخرج.
"
164	"ياسين وهو بينظر في اثر الولد بعد ما مشى.
"
165	"- واض المرحومه دا مش كده برضو؟ ربنا يخليهولك
"
166	"رد عليه بتاثر
"
167	"- ايوه هو. انا كنت شايل همه جوى بعد امه ما ماتت لكن هدير الله يحميها كانت مرعياه واكنه ولدها ولما كبرت واتجدملها العرسان بجيت شايل هم ولدى بعد ماتتجوز لكن ربنا بجى عوضني انا وولدي بنسمه ربنا يحفظها يارب.
"
168	"- انت زين ياولدى وربنا بيحبك عشان بيرزجك بالناس الزينه. الا جولى صح. هي هدير اسم الله عليها مخطوبه؟
"
169	"- هي اللى بيتجدملها كتير بس لسه النصيب مجاش.
"
170	"انشرح ياسين بداخله وهي حاسس براحه وبعدها قال
"
171	"- طب بجولك ياعبد الرحيم. الحريم كانوا عايزين يزورا نسمه ويطمنوا عليها تسمح لهم ياولدى.
"
172	"وفى بيت سالم كان داخل عاصم بينده على والده ووالدته بصوت عالى لما دخل ولقى البيت فاضى.
"
173	"- ياجماعه يا اهل الدار. ماحدش جاعد في البيت ولا ايه؟
"
174	"ردت عليه والدته
"
175	"- ايوه ياعاصم. احنا في الدور التانى ياولدى هادخل العيش الفرن ونزلالك حالا.
"
176	"كان هايرد على والدته ويطلع لها بس لفت نظره الطبق اللى عالسفره. وهو ومتزوق بالمكسرات.
"
177	"ومع اول معلقه اخدها منه
"
178	"- امم دا حلو جوى
"
179	"قعد عالسفره يكمله باستمتاع بكل معلقه
"
180	"- عحبك!
"
181	"اللتفت عاصم عالصوت مخضوض
"
182	"- بسم الله الرحمن الرحيم. هما بيطلعوا امتى.
"
183	"ضحكة نورا بدلع: - انتوا مش ها تقولى عجبك ولا لا دا انا عاملاه بأيدى مخصوص عشان خاطرك.
"
184	"عاصم برق بعنيه وهو حاسس واكن اللى اتبلع كله وقف في حلقه!
"
1	"(بذمتك، وانتى باصة في الصورة دلوقتى. وشايفة نظرته ليها وسرحانه في ضحكتها وهيامه بجمالها. تصدقى برضوا انه ممكن ينساها ولا يحب واحدة تانى غيرها. خصوصاً وهي طول الوقت قصاده! )
"
2	"دا كان نص الرسالة. المكتوب تحت صورة قديمة تجمع بين مدحت ومها ايام الكلية في رحلة نيليه وهما بيضحكوا ويهزروا مع بعض.
"
3	"طعنة في قلبها كانت بتشعر بيها وعيونها عالصورة وبتعيد في قراية النص بتركيز يقتل ويدمرها من الداخل.
"
4	"- مالك يا نهال؟ هو انتى قريتى حاجة وحشة تخليها تقلبك كده؟
"
5	"رفعت عيونها تقابل نظرات اختها بارتباك: - ااام. دى حاجة في الدراسة والكلية. ماتشغليش نفسك انتى.
"
6	"- ازاى ما اشغلش نفسى بس؟! انتى مش شايفة وشك اتقلب كيف؟ دا انتى ولا اكنك جريتى خبر وفاة واحدة عزيزة عليكى.
"
7	"بتماسك ضعيف وهي على وشك الانفجار قامت فجأة قدام اختها تستأذن: - معلش يا بدور. انا حاسة نفسى تعبانة ودايخة. هادخل اريح جوا في اؤضة جدى وعلى سريره.
"
8	"مسكتها من ايدها قبل ماتتحرك: - استنى هنا. مش لما تتعشى الاول. دا احنا جايمين حالاً دلوكت نحضر لوكل الحريم.
"
9	"- بقولك تعبانة. سيبنى اروح اريح بلا وكل بلا حكاوي. سيبنى ياشيخة بقولك تعبانة.
"
10	"نظرت في اثرها بدور بتعجب وهي بتمشى ناحية.
"
11	"غرفة جدها. واكنها واحدة تانية. مش دى اختها المرحة ابداً!
"
12	"بداخل ملهى ليلى خاص بالسياح وبعض الافراد اللى تمُلك الفلوس وعندها هوى لدخول الاماكن دى. كان جالس على طرابيزة لوحده. يشرب ويصقف بايديه الاتنين في فقرة غنائية لمطرب شعبى ومعاه رقاصة ترقص على نغمة اغانيه ومزيكته. السيجارة في بقه والكاس على الطرابيزة يشرب منه وقت اما يعوز. وكأنه بتصرفاته دى بيعوض اللى ضاع منه وبيحقق احلامه في الثراء والصرف بدون حساب.
"
13	"قربت منه بنت من رواد المحل تتكلم بمياعة: - مساء الخير ياباشا. ولا نقول ياعمدة احسن؟
"
14	"ابتسم ببلاهة يرد عليها بانبساط: - ههه حلوة عمدة دى بس الباشا احسن. اقعدى ياقمر وقولى اللى نفسك فيه.
"
15	"جلست البنت قصاده تسأله: - بتتكلم بلكنة ولاد بحرى. هو انت في زيارة للبلد هنا ولا صاحب اعمال؟
"
16	"- لا صاحب اعمال ياحلوة. بس برضك صعيدى لكن ايه بقى. انا قضيت نص عمرى في اسكندرية. يعنى تقدرى تقولى كده. اسكندراني صعيدى. تحبى بقى اطلبلك حاجة تشربيها. حكم محسوبك يفهم في الاصول قوى.
"
17	"ضحكت بصوت عالى ترد عليه: - ماهو واضح ياباشا. واضح قوى كمان.
"
18	"رفع ايده ينده على الجرسون بحماس ينفذ رغبة البنت. ولكنه رخاها تانى لما لمح معتصم داخل مع واحد شكله مهيب من لبسه وهيئته. وبيطلعوا الدور التانى من الملهى او الكازينوا. مندمجين في الحديث مع بعض وخلفهم الحراس الشخصين.
"
19	"- مالك ياباشا؟ هو انت غيرت رأيك ولا ايه؟
"
20	"التفت للبنت يسألها: - قوليلى ياحلوة. هو انتى تعرفي جوز البهوات اللى هناك دول؟
"
21	"شبت بعنيها تسأله: - بهوات مين؟
"
22	"- اللى طالعين قدامك الدور التانى دول.
"
23	"- اه دا معتصم ابن العمدة هاشم ومعاه سراج بيه نائب الدايرة هنا. هو انت متعرفوش. امال بتقول صعيدى ازاى؟
"
24	"- ياستى ماتتعصبيش. انا من البلد اه. بس نازل قريب ولسة معرفتش بهواتها. لكن انت بقى بابنك خبرة.
"
25	"قال الاَخيرة بغمزة بعيونه. وهي استجابت لها بضحكة بصوت اعلى من اللى فات قبل ماترد عليه: - طبعاً امال ايه؟ دا انا من عمر 17 هنا واعرف كل البهوات اللى بتيجي المحل. يعنى مثلاً. معتصم ده كان بيجي مع والده وبعد الراجل ما اتحبس. حل هو محله في قعدته مع سراج باشا. والإفندى اللى داخل ده دلوقتى.
"
26	"- فين ده؟
"
27	"- اللى طالع على السلم اللى قصادك ده. دا يبقى نوفل معروف دا بقى بتاع كله.
"
28	"سامح وعيونه متابعة الراجل اللى شاورت عليه: - دا قعد مع الاتنين. هو كمان صاحبهم؟
"
29	"- صاحب مين؟ هو دا يعرف يصاحب أساساً. دا ابوه القرش. اكيد في مابينهم مصلحة.
"
30	"هز دماغه بتفهم وهو بيوزن في كلامها: - متشكرين قوى ياحلوة على المعلومات الجامدة دى. اسمك ايه بقى عشان نتعرف اكتر؟
"
31	"- اسمى سهر ياباشا.
"
32	"- ياعيون الباشا. انا هاطلبلك ازازة بحالها ياست سهر لجل حلاوتك دى وكلامك اللى زى العسل.
"
33	"وعلى طرابيزة السفرة الكبيرة. جلسوا الجميع يتناولوا اكلهم من ستات وبنات العيلة مع بعض الاطفال. اللى ملحقوش مائدة الرجالة. في جو اسرى حميمى يفضل في الذاكرة مهما طالت السنين. وعلى صوت القراَن اللى واصلهم من المندرة.
"
34	"نعمات كانت اَخر واحدة تقعد. عيونها راحت على جميع الموجودين على الطرابيزة. قبل ما توجه سؤالها ل بدور: - اختك راحت فين يابت؟ مش جاعدة ليه جمبك؟
"
35	"جاوبت بدور مرتبكة: - اصلها جالت تعبانة ومصدعة ياما. فدخلت جوا في اؤضة جدى تريح شوية.
"
36	"قالت راضيه باعتراض: - كيف ده؟ ودا وجت عيا ولا صداع. خليها تاجى تتعشى وسطينا دلوك.
"
37	"قالت بدور بقلة حيلة: - طب اعمل ايه انا بس؟ دا انا خبطت عليها مرتين. ومردتش تفتح. قالتلى ماليش نفس للأكل.
"
38	"نعمات بقلق: - بت يا بدور هي اختك عيانة جوى كده.
"
39	"بسرعة في الرد: - ياما ما انتي شوفتيها بنفسك. دول شوية صداع زى مابتقول هيا. مش حاجة تانية. حتى عشان تصدقوا هاجوم انده عليها تانى.
"
40	"قالت سميحة بلهفة: - استنى يا بدور. كام مرة هاتجومى يابتى؟ هو انتى ناقصة تعب تاتى؟
"
41	"- خليكى انتى يا بدور. البت نيرة هي اللى هاتجوم تندها. قومى يابت.
"
42	"نظرت نيرة لوالدتها باعتراض. لكن والدتها كررت عليها من تانى وبشدة: - يابت جومى وبطلى برود. الوكل مش هايطير.
"
43	"قالت هدية بانفعال: - مابراحة على البنية يا راضية. هاتخليها تخس النص بشخطك وزعيجك فيها.
"
44	"نيرة قامت من مكانها تنفذ كلام والدتها. لكن بابتسامة متشفية فيها و صباح هي اللى سبقت في الرد على كلام هديه بسخرية: - شوفي المرة وكهنها. حرجرانة قوى عليها يااختى؟
"
45	"قالت هدية بابتسامة كبيرة على وشها: - وما احرجش ليه ياحبيبتى؟ مش هاتبقى مرة ولدى. يعنى هاتبقى مرة الغالى. ولا انتى عندك شك فيها دى ياست صباح؟
"
46	"- لا ياحبيبتى. ويبقى عندى شك ليه؟ ربنا يهنيكم ببعض.
"
47	"فى غرفة جدها. كانت قاعدة على الأرض وهي ساندة بضهرها على حافة سرير جدها الخشب. تانيا رجليها الاتنين. دموعها بتنزل بدون توقف وهي ماسكة الفون. بتنظر للصورة بتفحص لأى تفصيلة فيها. الحزن عاصر قلبها عصر وهي شايفة نظرته ليها. تمام بالظبط زى ما مذكور في النص المكتوب. نظرة محب وهيمان في محبوبته. نظرة عاشق وبيحب بجنون. وهي جميلة ولايق عليها الغرام والغزل. بشعرها الحرير وهو طاير بفعل الهوا. شيك كما الاَن واكتر. بيضحكوا مع بعض في جو رومانسي حقيقى. وكانهم اتخلقوا لبعض. مسحت بأيدها دموعها من على خدها وهي بتمتم مع نفسها بحرقة: - كان بيحبها حقيقى يا نهال. بدليل انه فضل سنين بعد انتهاء قصتهم وجوازها من الدكتور استاذه. رافض الجواز. وفي النهاية لما فكر. فكر بعد هي ما اتطلقت من استاذه. اكيد عشان يسترد كرامته قدامها ويردلها القلم اللى اخده منها زمان. بدليل انه فكر في بت عمه واللى كانت اختك.
"
48	"شهقت بصوت مكتوم وكل حاطة ايدها على بقها قبل ماتكمل حديث الألم مع نفسها
"
49	"- قبل ما يترفض منها كمان ويرسى العطا عليكى وياخد باله اَخيراً منك.
"
50	"كملت في العياط بحرقة اكتر. لكن مع ازدياد الخبط فوق الباب. واللى كانت متجهلاه بقالها فترة. اضطرت ترد اخيراً: - ايوه ايوه حاضر.
"
51	"ندهت عليها نيرة بصوت عالى: - جافلة على نفسك ليه يا نهال؟ ماتفتحى بجى وخلصيني. امى وامك مصرين تيجى تتعشى معانا. هاتيجى من نفسك ولا اخلى امى تجي وتسحبك سحب من ايدك؟
"
52	"- خلاص يا نيره. روحى انتى وانا جايه وراكى.
"
53	"- يعنى هاتيجى صح؟ ولا هاتجبرينى اجيلك تانى،
"
54	"- يوووه يا نيره انا جاية وراكى حالاً اها.
"
55	"وقفت عن مكانها في الارض مضطرة تروح تتعشى معاهم. ليقلقوا عليها وهي مش عايزه تلفت النظر.
"
56	"خرجت لهم بعد ما غسلت وشها ووضعت عليه شوية مكياج تدارى انتفاخ عيونها واثار العياط. بابتسامة باهتة قربت تاخد مكانها على الطرابيزة وتحيهم.
"
57	"- انا جيت اها ياجماعة.
"
58	"راضية بابتسامة كبيرة: - ايوه كده يادكتورة. تعالى ياحبيبتى وكملى لمتنا. هو الوكل يحلى غير في اللمة؟
"
59	"نعمات وهي مركزة في وشها بعد ماقعدت قصادها: - مال وشك يابت منفخ كده ليه؟ هو انتى باكية؟
"
60	"قالت بتوتر: - باكية ليه بس ياما؟ انا خدتنى النومة على سرير جدى بس. يمكن عشان كده عيونى اتنفخت.
"
61	"صباح بصوت عالى هي كمان: - ودا وقت نوم برضوا يابتى؟ دا لسه الليلة هاتصهلل بالمنشدين اللى جايبهم جدك. ربنا مايحرمنا منها دى عادة
"
62	"- يارب ياستى يارب.
"
63	"بدور بصوت واطى لاختها: - مهما حاولتى تدارى وتخبى انا متأكدة ان في حاجة كبيرة تعباكى. ولازم لازم هاتحكيلى عليها.
"
64	"هزت بدماغها في محاولة لترضيتها: - بعدين يا بدور بعدين. مش عايزة حد ياخد باله.
"
65	"وبداخل الملهى سامح كان قاعد على طرابيزته مع البنت وعيونه مركزة لفوق في الدور التانى. عند معتصم والراجل اللى اسمه سراج بيه نائب الدايرة زى ماقالتلوا البنت. والتالت نوفل معروف. اللى عرف من سهر انه مجرد موظف عادى في المحافظة. لكن ايه أهميته دا بقى؟ عشان يقعد مع الناس دى واكنه واحد منهم. مهما كانت درجته في الوظيفة. لايمكن هاياخد مكان وسط الديابة دول. الا اذا كان يملك في ايده اللى يحتاجوه. الجلسة ماخدتش وقت كتير وانتهت بخروج معتصم ومعاه النائب سراج لكن ظل نوفل على نفس الطرابيزة يشرب ويطلب اللى هو عايزه بقلب مليان ولا اكنه صاحب مكان. وبخطوة جريئة سامح قام من مكانه وطلع لعنده في الدور تانى وهو ساحب في ايده البنت سهر.
"
66	"- مساء الخير على عيونك ياباشا.
"
67	"عقد حواجبه نوفل بدهشة قبل مايرد باقتضاب: - مساء الخير.
"
68	"شعر سامح ببعض الحرج. فزق سهر بخفة قدامه تحيه بأسلوبها: - ايه يا نوفل باشا؟ انت مش هاتقعدنى اشرب معاك حاجة النهاردة؟
"
69	"وشه اتفرد وهو بيرد عليها: - اهلاً يا سهر اقعدى ياختى اشربى هي جات عليكى يعنى. بس مين دا بقى؟ اللى جراه في ايدك ولا اكنه عيل صغير؟
"
70	"بلع التريقة عن قصد واخدها فرصة عشان يعرفوا بنفسه. ومن غير استئذان قعد قصاده على الطرابيزة يقول بفخر: - انا سامح ياباشا. ابقى حمى معتصم بيه اللى كان قاعد من شوية معاك دلوقتى. ونفسى اتعرف بيك.
"
71	"الليلة كانت رائعة باصوات المنشدين اللى كانت مجلجلة في ساحة الجنينة الواسعة. كلام جميل خارج بحب. بيهز المشاعر ويزلزلها من الداخل. الرجالة كانوا مندمجين مع كل كلمة وهما بيكرروها خلف المنشدين ويشعروا بحلاوتها. والستات كمان اللى اخدوا مكانهم من ناحية تانية بعيد عنهم مكانوش يقلوا عنهم في نفس الحالة.
"
72	". بدور نسيت نورا واستفزازها. وهي مركزة وعايشة الحالة بجمالها. وحتى نورا نفسها خطفها الجو الجديد دا عليها.
"
73	"كانت فرصة حلوة ل نهال عشان تنسى كمية الافكار الغبية اللى عصفت بعقلها. و حطت على دماغها من غير سبب. قلبت عليها جروح ودخلتها في دوامة ملهاش قرار من الشك.
"
74	"ومع قرب انتهاء الوقت اتفاجأت ب نهلة اختها وهي بتنغزها على الخفيف وتنبهها.
"
75	"- نهال نهال. كلمى هناكة.
"
76	"- عايزه ايه يا نهلة؟ واكلم مين؟
"
77	"رفعت عيونها للناحية اللى بتقول عليها نهلة لقيته واقف على باب البيت الكبير في انتظارها. حاطط ايديه في جيوب الجاكيت اللى لابسه من البرد. وعيونه مركزة عليها و بينتظرها في مكانه.
"
78	"علي ما وصلت عنده لقته سحب نفسه للداخل. دخلت البيت لقته واقف في قلب الصالة مستنيها. سألته بتردد: - باعتلى ليه؟ هو انت عايز حاجة يا مدحت؟
"
79	"ضيق عيونه بدهشة من أسلوبها: - عايز حاجة! ايه يا نهال هو انتى نسيتى؟ دا ميعادنا ياماما عشان نمشى.
"
80	"- نمشى فين؟ انا مش ماشية النهاردة وهبات.
"
81	"ارتسم الغضب على ملامحه وهو بيحاول يمسك اعصابه: - تباتى دا ايه؟ احنا في نص السبوع وانا معايا عمليات بكرة. ماينفعش الغيها ولا أجلها.
"
82	"قالت ببساطة: - وتلغى ليه ولا تاجل؟ انا هبات عند ابويا اساساً النهاردة. حتى لو انت كمان جعدت.
"
83	"ساعتها ماقدرش يتحكم في نفسه وهو بيقرب منها بغضب: - هو في ايه بالظبط؟ دا مكانش حوار فاكس ده بتاع الصبح؟ اللى قالبك عليا الجلبة السودة دى. صالحتك وراضيتك وانتى مافيش فايدة فيكى. افردى وشك شوية ياماما. انا فيا اللى مكفينى.
"
84	"بصوت مهزوز قالت بصعوبة: - وان مافردتش وشى يادكتور مدحت هاتعمل ايه يعنى معايا؟ هاتعاقبنى مثلاً عشان كشرت في وشك وماضحكتش زى كل مرة كنا بنتخانق فيها؟
"
85	"هز دماغه بعدم تصديق: - اعاقبك! ايه اللهجة الغريبة دى؟ انا اول مرة اشوفك بالغباء ده يادكتورة. حاجة مش مستاهلة كبرتيها وعملتيها موضوع، هو انتى تافهة لدرجادى كده عشان تعلجى في حاجة ملهاش معنى؟
"
86	"لو كان يقصد يجرحها بجد فهو نجح وبجدارة. فضلت ثوانى تفتح وتقفل في بقها تحاول تخرج كلمة مظبوطة ترد عليه بيها. من غير ماتحسسه بضعفها. واَخيراً قدرت تنطق: - ماشى يا مدحت انا غبية وتافهة وعلقت في حاجة ملهاش معنى. وضيف على كده بقى. انا مصممة ابات النهاردة عند والدى عشان نفسيتى ترتاح يعنى جدامى كام كده على ما افك. ها ايه رأيك بجى؟
"
87	"سكت لحظات وهو بينظر لها بجمود وملامحه بقت مش مقروءة ليها نهائى. وفي النهاية اتحرك عشان يمشى ويتخطاها. وهو بيرمى كلمته بسهولة: - براحتك!
"
1	"بعد ما خلصِت الجلسه مع ياسين. خرجوا البنات على الجنينه. لقوا حربى و مدحت قاعدين في مكانهم المعتاد تحت شجرة العنب. اول واحده وصلت كانت نيره اللى فوجئت بنظرة حربى ووشه اللى متغير. ولكن بمجرد ما شافها مدحت سألها من قبل ما توصل عندهم.
"
2	"- نهال مجاتش معاكى ليه؟
"
3	"شاروت بأيديها تقولوا
"
4	"- اهى جايه ورايا.
"
5	"وبعدها اللتفت ل حربى
"
6	"- صباح الخير. ازيك يا حربى؟
"
7	"- زين والحمد لله. ازيك انتى؟!
"
8	"قالها بوش جامد وهو بيسلم بأيده
"
9	"لفت تقعد عالكنبه. وهي بتسأله بصوت واطى
"
10	"- ايه مالك في ايه؟
"
11	"نظرلها مكشر ومانطقش كلمه. نفخت بضيق من اسلوبه ولكن وصول البنات وقف الكلام على لسانها
"
12	"وقف مدحت يسأل نهال.
"
13	"- اتأخرتوا ليه؟
"
14	"ابتسمت نهال و بدور هي اللى ردت
"
15	"- اصل جدى كان عايزنا في موضوع جواز!
"
16	"مدحت وهو بيقعد والبنات يقعدوا كمان.
"
17	"- جواز مين؟
"
18	"نهال بمرح: جواز وائل. اصله شاف بنت في الفرح امبارح عجبته ومعرفش هي مين؟
"
19	"حربى بضيقه.
"
20	"- وانتو ايه دخلكم؟ هو انتو اللى هاتخطبولوا
"
21	"بدور بابتسامه
"
22	"- اصلوا شافها بتسلم علينا امبارح وبتضحك وتهزر معانا. فجدى بعتلنا عشان نعرفها من المواصفات.
"
23	"- وعرفتوها؟
"
24	"قالها حربى بأسلوب ساخر. فردت نيره عليه.
"
25	"- لأ يا حربى معرفنهاش. بس جدى مشدد علينا نسأل ونشوف كل صحباتنا عشان نعرفها.
"
26	"عوج زاوية بقه بعدم رضا وبعِد بنظره عنها. ضايقها اكتر. ومن الناحيه التانيه سألت بدور
"
27	"- امال عاصم فين؟
"
28	"رد عليها حربى.
"
29	"- عاصم راح يشوف الحصان عشان ياخدوا من رائف.
"
30	"- طب انا رايحه اشوفه.
"
31	"قالتها وهي بتقوم من مكانها وتمشى. قام كمان مدحت يلم في مفاتيحه ويمسك فونه
"
32	"- ياللا احنا كمان يا نهال. خلينا نمشى.
"
33	"نهال برجاء
"
34	"- طب استنى شويه. لسه الوجت بدرى. دا احنا لسه معرفناش البنت!
"
35	"مدحت بعصبيه
"
36	"- بعدين يا نهال الوجت اتأخر. انتى عارفه الساعه كام دلوك. بصى في تليفونك وانتى تعرفى.
"
37	"كشرت وهي بتمسك الفون مضطره تشوف الساعه. لكن انها اتخضت من صرخة نيره.
"
38	"- اه صح يا نهال. دى اكيد نوها صاحبتك ليها صور معاكى في التلفون و...
"
39	"- بس، وطى صوتك. ما تجبيش سيرة الصور دى خالص.
"
40	"قالتها نهال بمقاطعه وهي بتشاور بكفها وبصوت واطى.
"
41	"الكل نظرولها باستغراب و مدحت سأل
"
42	"- توطى ليه؟ وانتى ليه مش عايزاهم يشوفوا صورة نوها
"
43	"نيره وهي بتزيح كفها.
"
44	"- خلعتينى يا نهال. هو في ايه؟
"
45	"نفخت بتوتر وعنيها بتروح شمال ويمين قبل ما تقول.
"
46	"- رائف يزعل منى!
"
47	"بعد ما يأس عاصم من رائف عشان يجيبلوا الحصان. و رائف كالعاده غلس ومرضاش يرجع بيه. دخل الاسطبل يطمن عالفرسه الكبيره والمهر ابنها. فرح قوى لما لاقاه بيجرى في طول الاسطبل وعرضه بعد عوده ما اشتد. قرب منه بفرحه كبيره
"
48	"- ايه يابطل ماشاء الله عليك. دا انت بجيت تشرح الجلب والعين
"
49	"مسك من لجامه يشد عليه و يلمس بعشق والتانى.
"
50	"يصهل بصوته الجميل. ودا بصوت عالى
"
51	"- ماشاء الله عليك، ايوه كده سمعنى واشجينى.
"
52	"ومع صوت صهيل الحصان وفرحته بيه سمع صوت تانى غريب عليه.
"
53	"- دا انت باينك بتعشق الاحصنه!
"
54	"اللتفت بدماغه لاقاها نورا مشبكه ايدها خلف ضهرها
"
55	"وبتعض على شفتها بانبساط وهي لابسه ومتزوقه.
"
56	"رد عليها بتوتر
"
57	"- اهلا يا نورا. عامله ايه؟
"
58	"قربت منه وهي بتضحك
"
59	"- كويسه والحمد لله. وانت عامل ايه؟
"
60	"اتنحنح دقايق شويه وهو بيحاول يتصرف بحكمه.
"
61	"- حمدلله. انتى كنتى عايزه حاجه؟
"
62	"قربت منه وهي بتلمس عالحصان
"
63	"- لا ما انا كمان معجبه اوى بالاحصنه زيك! وبقعد هنا بالساعات وما بزهقش!
"
64	"- ااه. طب عن اذنك بجى اصلى اتأخرت
"
65	"قالها وهو بيتحرك عشان يمشى فوقفته هى
"
66	"- انا اسفه ان كنت ضايقتك! بس انا كان نفسى اركب الفرسه الكبيره. وعايزاك تساعدنى.
"
67	"نظر لها مستغرب جرأتها وقال
"
68	"- لا طبعاً ماينفعش. هي مش متعوده عليكى. وممكن تأذيكى.
"
69	"اتكلمت بلهفه.
"
70	"- تأذينى اذاى بس وانتى واقف معايا. ممكن تساعدنى؟!
"
71	"وقف مسهم ومش عارف يرد عليها ازاى. لكنه سمع الرد من خلفه
"
72	"- اساعدك انا ياختى.
"
73	"كشرت نورا وهي شايفه بدور جايه عليها بوش جامد وعيونها الملونه بتطلق شرار. وقبل ماتوصل لها وقفها عاصم وهو بيقرص بأيديه على كتافها ويقول بصوت واطى كالهمس في ودانها.
"
74	"- اهدى، اهدى كدا وبلاش جنان.
"
75	"نقلت نظرتها المشتعله ليه لثوانى وبعدين رجعلتها تانى وهي بتقول.
"
76	"- هااا، وافجتى اساعدك؟ دا انا هاريحك خالص.
"
77	"- لا متشكره. مش عايزه اتعبك. سلام بقى.
"
78	"قالتها بأسلوبها المستفز وبعدها مشيت تتمختر بخطوتها قدامهم.
"
79	"ودى بتنظر لخطواتها ومياصتها ونفسها تولع فيها وبعدين وجهة نظره ناريه ل عاصم ومشيت من قدامه من غير ولا كلمه. نظر لها بحزن وهو بينده عليها
"
80	"- استنى يا بدور بطلى عمايلك دى. بدور!
"
81	"وتحت العنبه. بعد ما صفصفت عليهم ومابقاش حد تانى موجود معاهم، كان لسه مازال هو على جموده.
"
82	"نفخت نيره بضيق تقول
"
83	"- والله لو مش متحمل الجعده. اجوم واسيبك.
"
84	"برق لها بعنيه يقول بتهديد
"
85	"- طب جومى يا نيره. عشان تشوفى بعد كده اللى هايحصل معاكى!
"
86	"ردت هي بسخربه
"
87	"- ياسلام. هاتعمل معايا ايه تانى غير. مش كفايه جلة التعبير اللى شايفاها منك في ايه تانى كمان؟
"
88	"اخد نفس يهدى بيه نفسه وبعدين قال بعصبيه
"
89	"- بصراحه مخنوج من ساعة ما سمعت ان اللى اسمه وائل كان جاعد معاكم جوا
"
90	"نيره كمان بعصبيه.
"
91	"- واه يا حربى. هو انا كنت جاعده معاه لوحدى. دى الاوضه كانت ماليانه. دى غير ان الموضوع كان على جوازه
"
92	"اتكلم بطبيعته وهو بيعبر بأيديه
"
93	"- برضك! انا كل ما افتكر انه باصلك جبل كده وعجبتيه. نار تجيد فيا.
"
94	"قلبها كان بيرقص من الفرحه. لكنها سألت بتماسك.
"
95	"- يعنى انت بتغير عليا ياحربى؟
"
96	"نظر لها وقال بقوه
"
97	"- ايوه بغير عاجبك ولا لاه؟!
"
98	"ابتسمت برضا وسعاده
"
99	"- عجبنى جوى.
"
100	"وفى العربيه كان ببسوق وهو مكشر. ومش مطلع صوت وهي شايفه كده ومستغربه سكوته وقلبته فجأه راحت سألاه
"
101	"- انت ساكت ليه يا مدحت؟ مش عوايدك يعنى!
"
102	"نظر لها بطرف عينه بضيق وبعدين اتجه تانى للطريق. من غير ماينطق. استغربت اوى فبصتله بانتباه وقالت
"
103	"- الله، دا انت بينك زعلان صح بجى. مش تخمين؟
"
104	"المره دى لف بدماغه كلها يقول بسخريه
"
105	"- لا وانتى ما شاء الله عليكى في التخمين. استاذه!
"
106	"فتحت بقها باندهاش.
"
107	"- دا احنا دخلنا في التريقه كمان! ما تجول يا مدحت اللى بيك وبلاش تلجيح الكلام ده
"
108	"ومن غير سابق انذار اتكلم وهو باصصلها مبرق عيونه بغضب
"
109	"- انتى من امتى يا نهال ليكى اسرار مع رائف؟
"
110	"غمضت عيونها بتعب تقول
"
111	"- اممم، فهمت!
"
112	"خبط بأيده على عجلة القياده بعصبيه. يعنى وصلك يا دكتوره غضب جوزك لما يعرف ان فيه اسرار بين مراته واخوه وهو ما يعرفهاش!
"
113	"صدره كان نازل وهو بيتنفس بسرعه وعيونه بتطق شرار. وهي شافت كده سكتت شويه تمتص غضبه وبعدها قالت بهدوء
"
114	"- على فكره يا مدحت. انا رائف اتكلم معايا عشان ابجى صحبتها دا غير ان انا وهو اكتر من الاخوات.
"
115	"زعق هو بعصبيه.
"
116	"- ما تجوليش على حد اخوكى ولا اكتر. انا ابجى اخوكى وابوكى ودنيتك كلها فاهمانى!
"
117	"هزت براسها توافقه من غير ماتنطق وهو كمل
"
118	"- ساكته ليه ماتردى؟، انا ابجالك ايه؟
"
119	"بلعت ريقها تتكلم بخوف.
"
120	"- انتى ابوبا واخويا وكل دنيتى!، كده كويس؟
"
121	"قالتها وهي بتحاول تهديه وهو اللتفت تانى للقياده وهو بيشدد على كل حرف.
"
122	"- ياريت المره دى الكلام يتسمع. وتعملى بيه. والاستاذ رائف لو عايز البنت يدخل الباب من بابه
"
123	"ولا هايعملى فيها حبيب!
"
124	"وبصوت واطى واكنها بتكلم نفسها
"
125	"- ومايعمل حبيب. وانت ماعملتش جبله.
"
126	"فجأه لاقته بيزعق فيها
"
127	"- عالى صوتك وبلاش الهمهمه بصوت واطى.
"
128	"- خلاص ياعم.
"
129	"قالتها عشان تسكته وبعدها تمتمت مع نفسها يدوبك بتحريك الشفايف
"
130	"- مجنون والنعمه ومجنون.
"
131	"وفى المسا
"
132	"وبداخل غرفته داخل بيت ياسين فضل يتقلب عالسرير. بالساعه عشان يزور النوم عنيه لكن مافيش فايده. كل مايفتكر خجلها ولا جمالها البرئ. عينه تنفجل اكتر ويتقلب من جديد. في الاخر استقام بجزعه عالسرير وهو بيكلم نفسه
"
133	"- وبعدين بقى. انا هافضل كده متعلق! انا لازم اشوفلى حل.
"
134	"نهض من عالسرير عشان يفتح الشباك ويشم هوا طبيعى ونقى. لمح ياسين قاعد على كنبته قدام الباب. مااستناش ثانيه عشان ينزل السلم بسرعه. وفي ظرف دقيقه كان واقف قدامه بينهت من الجرى ويقول
"
135	"- مساء الخير ياجدى. انت لسه مانمتش.
"
136	"ياسين اللى اتخض من منظره رد عليه مستغرب
"
137	"- ياولدى انا نمت وصحيت. ودلوك مستنى ادان الفجر. خلاص باجى عليه ساعه. انت بجى مالك؟!
"
138	"هدى نفسه شويه وبعدين سأل على طول.
"
139	"- هي الجامعه دى عنوانها فين في المحافظه؟!
"
140	"وفى اليوم التالى
"
141	"اول يوم دراسى في الجامعات و نهال وصحباتها
"
142	"نوها و بثينه حضروا اول محاضره وبعد ماخلصت. نظرت نهال في الفون بتاعها اللى كانت عملاه صامت لاقت عليه عدد كبير من الاتصالات.
"
143	"اتكلمت مستغربه
"
144	"- ايه كمية المكالمات دى!
"
145	"بثينه بضحكه
"
146	"- اكيد الدكتور المجنون بتاعك.
"
147	"- مش هو بس دى كمان جدى ورقم غربب
"
148	"قالتها نهال وهي مركزه في الفون. فرن الفون تانى
"
149	"نوها وهي بتلم ادواتها.
"
150	"- المره دى مين؟
"
151	"نهال وهي بتفتح الفون
"
152	"- لا دا جدى. ربنا يستر
"
153	"- الو. ايوه ياجدى
"
154	"رد عليها ياسين من مكانه
"
155	"- ايوه يا نهال، اسمعى يابتى. ردى على رقم وائل عشان هو دلوك عندك في الكليه. وعايز يعرف انتى فين؟
"
156	"نهال بخضه: مين ياجدى؟!
"
157	"ياسين بشده
"
158	"- يابت بجولك ردى على رقم وائل اللى بيرن عليكى
"
159	". عشان تعرفيه بصاحبتك نوها اللى جولتوا عليها امبارح!
"
160	"بلعت ريقها بتوتر وهي بتقول
"
161	"- ودا عرف ازاى يجى لوحده؟
"
162	"زعق فيها ياسين.
"
163	"- يابت انا عرفتوا عالطريج، اخلصى ردى عليه. يالا بجى انا مش فاضيلك. سلام
"
164	"قالها وقفل الفون ودى تنحت مش عارفه تتصرف ازاى
"
165	"نوها اتخضت من شكلها فقالت
"
166	"- مالك يا نهال؟ في ايه شكلك مايطمنش.
"
167	"بصت لها لثوانى. وبعدين قامت من المدرج تقول
"
168	"- طب ثوانى يابنات. هاعمل اتصال واجى بسرعه
"
169	"البنات استغربوها وهي ماصدقت تخرج من المدرج وراحت متصله ب رائف
"
170	"- الو، ايوه يا رائف!
"
